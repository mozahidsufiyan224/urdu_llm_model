title,url,date,content,author
مراثی انیس میں تلمیحات کی پیش کش، مضمون نگار: نصیب علی چودھری,https://ncpulblog.blogspot.com/2025/06/blog-post_16.html,"-جون 16, 2025","اردو دنیا، مارچ2025کسی بھی زبان کی شاعری میں تلمیحات کی کثیر تعداد پائی
جاتی ہے۔ خاص کر انگریزی ادب میں جس قدر تلمیحات ملتی ہیں اتنی کسی بھی ادب میں نہیں۔
محمود نیازی نے ’تلمیحات غالب‘ میں اس بات پر اظہارِ افسوس کیا ہے کہ اردو میں تلمیحات
کی تعداد بہت کم ہے۔ اردو شاعری کی بہت سی تلمیحات عربی اور فارسی زبان سے مستعار
ہیں۔یہ تلمیحات فارسی اور عربی شاعری میں عشق و عاشقی، تصوفانہ، سرشاری و سرمستی،
سیاسی، سماجی اورمعاشرتی معاملات کو بیان کرتی ہیں۔ یہی تلمیحات اردو شاعری کا حصہ
بھی بنتی ہیں۔ کسی بھی شاعری میں تلمیحات برتنے کی روایت بہت قدیم ہے۔ ان تلمیحات
سے ہم کسی بھی معاشرے کے سیاسی اور سماجی پس منظرکو بہت ہی آسانی سے سمجھ پاتے ہیں۔
تلمیحات فصاحت و بلاغت کا اعلیٰ درجہ رکھتی ہیں۔ شمس قیس رازی نے تلمیح کو بلاغتِ
کلام کا اعلیٰ مقام شمار کیا ہے۔اس نے اپنی کتاب ’المعجم فی معائر اشعار العجم‘ میں
تلمیح پر اچھی بحث کی ہے۔ تلمیح فصیح کیوں ہوتی ہے تو اس کی وجہ یہ ہے کہ تلمیح ایک
مختصر لفظ ہے جو ایک طویل واقعے یا حادثے کو خود میں لیے ہوتا ہے۔مزید یہ کہ ابھی
تک کسی بھی شاعری میں تلمیح کے علاوہ کوئی بھی ایسا لفظ دیکھنے میں نہیں آیاکہ جو
بہ ذات خود مختصر ہو اور خود میں اتنا زیادہ جامع ہو کہ کسی بھی واقعے یا قصے
کواختصار کے ساتھ بیان کر دے۔ فصاحت جس طرح سیدھے سادے لفظوں میں ہوتی ہے اسی طرح
تلمیح کی بنیاد بھی ایسے ہی ایک مشہور و معروف واقعے پر ہوتی ہے۔جیسے اردو شاعری میں اگر ’جنگ آزادی‘ کا لفظ
تلمیحاََ استعمال کیاجائے تو ہندوستان کی جد و جہد آزادی میں 1857 کی جنگ سے لے
کر 1947 تک کی لڑائی کا ایک نقشہ ہماری آنکھوں کے سامنے ا ٓجاتا ہے اور پورا طویل
پس منظر صرف اس ایک لفظ سے سامنے آجاتا ہے۔ اسی لیے تلمیح کی اہمیت اپنی جگہ مسلم
ہے۔ تلمیحات کا وجود عہدِ عتیق سے انسانی وجود کے ساتھ مزید سنورتا چلا گیا اور
ساتھ ہی ان الفاظ کی تعداد بھی بڑھتی گئی۔ تلمیحات کے متعلق شمیم انہونوی کی یہ
رائے بڑی اہم معلوم ہوتی ہے:’’علم
کلام اور معنی و بیان کی مملکت میں تلمیح کا سکہ انسانی تہذیب و ترقی اور علم و فن
کی ایجاد سے ہزارہا سال پیش تر سے رائج ہے۔تلمیح سے ایام جاہلیت کی زندگی کا نمونہ
معلوم ہوتا ہے کہ کس طرح تاریخی حالات و واقعات کو محفوظ رکھنے کی آرزو کلام شعرا
کے پردے میں چھپاکر پوری کر دی گئی تھی۔ تاریخ کی روشنی میں اگر دیکھا جائے تو تلمیح
کی صفت حروف و الفاظ کے وجود میں آنے سے ہزارہا سال پہلے بھی موجود تھی اور
بلاخوفِ تردید دنیائے ادب میں یہ قدیم اور پہلی صفت کہی جا سکتی ہے۔‘‘1اردو شاعری میں تلمیحات کی روایت کافی پرانی ہے۔کلاسیکی
شاعری یعنی دکنی و شمالی ہند کے شعراکے
کلام کا کچھ نہ کچھ حصہ اِنھیں تلمیحات پر مشتمل ہے۔ اردو شاعری میں مرثیہہی محض تنہا ایسی صنف ہے جس کی بنیاد تلمیحاتیالفاظ کے استعمال پر ہے۔ لہٰذا مرثیہ میں ان تلمیحات
کا استعمال کئی طریقوں سے ہوسکتا ہے۔ اولاً مرثیے میں یہ تلمیحات تعلّی پسندی کے
اظہار کا ایک بڑا ذریعہ بنتی ہیں۔ ثانیاًیہ تلمیحی الفاظ مناسبات و مراعاتِ کلام کی
نشاندہی کرکے کلام کے تناسب میں ایک اہم کردار ادا کرتے ہیں۔ثالثاً کلام میں سوز و
گدازکے علاوہ مبالغے کی ایک قسم غلو کا استعمال کرکے چاشنیِ کلام مقصود ہوتی ہے۔اس
طرح تلمیحات کے استعمال سے مرثیے کی خوب صورتی نکھر جاتی ہے۔ مثلاً اگر کربلا میں
جنگ کا بیان مقصودہوتا ہے تو حضرت حسین یا حضرت علی کی شجاعت کی پیکر تراشی بڑے ہی
عمدہ طریقے سے انجام دی جاتی ہے۔اہل بیت کی تلمیح سے آپسی کلام، درد و غم کا
اظہار اور اس غم کی تسکین و تسلی ایک ڈرامائی انداز میں خوب صورتی سے پیش کی جاتی
ہے۔ اس طرح مرثیہ تمام اصناف شاعری میں ایک بہترین مرقع بن کر سامنے آتا ہے۔اردو شاعری میں مرثیہ ہی وہ صنف ہے جس میں بیک
وقت تعلّی، ڈرامائی انداز بیان، مراعات کلام ا ور مناسبات الفاظ اور درد و غم کی کیفیات
کا اظہار مقصود ہوتا ہے۔اردو مرثیے میں انیس و دبیر کی تلمیحات نےایک الگ رنگ ڈھنگ عطا کیا ہے جس سے مرثیے کا
اصل کمال سامنے آیا۔یہ بھی کہا جا سکتا ہے کہ مراثی کا اوجِ کمال انیس و دیبر پر
ختم ہو گیا۔ وہ ایک عہد اپنے ساتھ لے گئے جس عہد کی بازآفرینیاں آج تک اسی لب و
لہجے میں سنائی دیتی ہیں کہ جس طرح پہلے سنائی دیتی تھیں۔ اس طرح مراثی کا عہدِ زریں،
عہدِ انیس و دبیر کہا جا سکتا ہے۔ اردو شاعری میں مرثیہ صرف ایک صنف کے طور پر
شعرا کا مطمح نظر رہی ہے۔لیکن انیس نے
مرثیے میں سلیس اور سادہ الفاظ استعمال کیا اور اس کو فصاحت و بلاغت کے بازو و پر
عطا کیے۔ وہیں دبیر نے مرثیے میں ابہام وایہام اورثقیل الفاظ کازیادہ استعمال کیا ہے، لیکن اس کو انھوں نے مرثیے
میں اتنی خوبی اور خوبصورتی سے برتا کہ مرثیے کا حسن دوبالا ہوگیا، یعنی انیس نے
جس خوبی کے ساتھ بدائع لفظی کا استعمال کیا تو دبیرنے صنائع لفظی کا بھرپور
استعمال کرکے قاری کو سحر زدہ کر دیا۔دبیر کی حیثیت انیس سے الگ اس لیے ہے کہ اگر
دبیر بھی انیس کی طرح الفاظ کا بہاؤ،روانی اور سلاست کا استعمال کرتے تو پھر دبیر
کی اپنی ذاتی حیثیت کچھ بھی باقی نہیں رہتی۔مراثیِ انیس منظر نگاری کے عمدہ نمونے ہیں۔ ان کے یہاں
کربلائی تناظر میں جس طرح کی منظرکشی کی گئی ہے، وہ بڑی وقعت کی حامل ہے۔ کربلا کا
میدان، وہاں کی ایک عجیب و غریب شام و سحر، دوپہر، دن، کرداروں کی آپسی گفت و شنید،
درد کی احساس کن کیفیتیں، مد مقابل کی جرأت، ذہنی الجھن و کشمکش وغیرہ کیفیات اس
منظر نگاری کی عمدہ غمازی کرتی ہیں۔اس طرح یہ کیفیات انیس کے کلام کو منظر نگاری
کابھی ایک حسین مرقع بنا دیتی ہیں۔ رشید حسن خاں لکھتے ہیں:’’انیس
کے یہاں منظر نگاری، جذبات نگاری، واقعہ نگاری اور کردار نگاری کا کمال نظر آتا
ہے۔ انیس کے یہاں جزئیات نگاری اور تصویرکشی کا جو غالب رجحان ہے،اس کے اثر سے ان
کی زبان اور طرزادا میں صفائی کا عنصرغالب رہا کہ اس کے بغیر ،ان امور کا حق ادا ہی
نہیں ہو سکتااور یہ گویا ان کا خاندانی جوہر ہے۔ موقع محل کی مناسبت سے فصیح تر
الفاظ کا انتخاب اور ان کی ترتیب اور اْسی نسبت سے اسلوب ِ بیان کے انتخاب کی جو
بے مثال صلاحیت اور قدرت میر انیس کو حاصل تھی، ان عناصر نے ان کی شاعرانہ زبان کو
فصاحت و روانی کی دل کشی اور تاثیر کی گرمی سے معمور کر دیا ہے۔‘‘2انیس کے کلام میں اضافاتِ کلام (فارسِ میدانِ تہوّر،
گوہرِتاجِ عرش ،صورتِ برگِ خزاں،کثرتِ جوہرِ ذاتی) عطف ومناسباتِ کلام ( دست و پا
صدرو کمر، گردن وسر) کنیت (سخی ابن سخی، ابن ید اللہ، سبط حسن،ابن مظہر،بو تراب) اشتقاق(فتح، مفتاح، قبضے،
قابض، اسفل، سفلہ)اور ایسے ہی مترادف
المعنی (جنگ و جدال، فتح و ظفر) وغیرہ الفاظ کا بھی کثرت سے استعمال کیا ہے۔ ان کا
مرثیہ ’بخدا فارسِ میدانِ تہوّر تھا حر‘ میں حر کے متعلق بیان کرتے ہوئے کس قدر
محترم الفاظ لاتے ہیں اور ساتھ ہی تلمیح کا بھی بڑی خوبصورتی سے استعمال کرتے ہیں۔یہ
بند ملاحظہ کریں؎واہ رے طالع ِ بیدار،رہے عزت و جاہ!حُر پہ کیا فضل ِ خدا ہو گیا اللہ اللہ!پیشوائی کو گئے آپ شہِ عرش پناہخضرِ قسمت نے بتادی اسے فردوس کی راہمدتوں دور رہے جو وہ قریب ایسا ہوبخت ایسے ہوں،اگر ہو تو نصیب ایسا ہوانیس نے کمالِ مہارت سے تلمیحی الفاظ کو کلام میں برتا
ہے اور اس کے ذریعے انھوں نے اپنے کلام میں سحرآفرینی سے کام لیا ہے۔ انیس کے
کلام کی خاص بات یہ ہے کہ یہاں ہمیں الفاظ کا باہمی تناسب دیکھنے کو ملتا ہے۔ وہ
انھیں الفاظ پر اکتفا کرتے ہیں کہ جتنے الفاظ سے معانی ادا ہو جائیں۔ اسی لیے
فصاحت و بلاغت جس قدر انیس کے یہاں ہے، وہ نہ بعد والوں کے یہاں ہے اور نہ ہی پہلے
والے مرثیہ گو شعرا کے یہاں ملتی ہے۔انیس کے یہاں ہر شعر بعد والے شعر کے لیے ایک
نئی راہ نکالتا ہے۔ہر بند دوسرے بند کے لیے ایک دل کش کیفیت کا باعث بنتا ہے۔ انیس
کے کلام میں جاہ و جلال کی تابناکی ،غم و درد کی اندوہ بیانی، خاندانی آپسی کلام
کی سحر انگیزی بڑی معنی خیزہے۔ ان کے کلام میں جن تلمیحات کا استعمال ہواہے، ان میں
انبیائی و رْسْلی، مکانی، قرآنی، سلاطینی و عسکری، یوسف، داؤد، یونس، ابراہیم، ایوب،موسیٰ،سلیمان،یعقوب
اور محمدؐ اور اہل بیت وغیرہ ہیں۔ انھیں تلمیحی الفاظ کو تاریخی واقعات بیان کرنے
کے لیے بھی استعمال کر لیا گیا ہے۔ کسی ایک نبی کی تلمیح سے ان کے زمانے کی معاشرتی،
سماجی اور سیاسی حالات تک کاپتہ چل جاتا ہے۔جیسے نوح کی تلمیح سے ان کے عہد کے ان
تمام معاملات کی طرف ذہن منتقل ہو جاتا ہے جن کی وجہ سے طوفان نوح آیااور اس کے
بعد کے معاملات کی گرہیں بھی کھلتی جاتی ہیں۔ ایسے ہی یوسف کی تلمیح سے مصر اپنی
پوری آب و تاب کے ساتھ ہماری آنکھوں کے سامنے گردش کرنے لگتا ہے اور شاعری میں ایسی
سحر انگیزی پیداکر دیتا ہے کہ معلوم ہوتاہے کہ ہم اسی زمانے کی سیر کر رہے ہوں۔
شاعری کو معجزۂ فن صرف اسی وجہ سے کہا جاتا ہے کہ وہ چند الفاظ سے ہمارے سامنے ایک
پوری تہذیب کی عکاسی کرتی ہوئی نظر آتی ہے۔ محمد کی تلمیح سے ایمان و عرفان اور
وجدانیات و روحانیات کی کیفیات کا جو احساس ہوتا ہے وہ ایسا ہے کہ کسی نے بے جان
جسم میں روح پھونک دی ہو۔انیس نے انبیائی تلمیحات کا جس قدر استعمال کیا ہے وہ
اپنی مثال آپ ہے۔ ان کامرثیہ ’یا رب چمنِ نظم کو گلزار ارم کر‘ میں بہت سی تلمیحات
مل جاتی ہیں۔لیکن کلیم الدین احمد نے اس مرثیے کے بیش تر اشعار کو بھرتی کا بتایا
ہے اوریہ بھی کہا ہے کہ اس مرثیے میں رعایت
لفظی کا درست استعمال نہیں ہوا ہے۔ وہ اس مرثیے کے پہلے مصرعے میں استعمال ہوئے
الفاظ ’چمنِ نظم اور گلزارِارم‘ اوردوسرے مصرعے میں استعمال ہوئے ’خشک زراعت‘ پر
اپنی رائے دیتے ہوئے لکھتے ہیں:ارم ایک باغ تھا جسے شدّاد نے بنایا تھا جو اس کے خیال
میں جنت سے کم حسین نہ تھا۔مجازاً جنت کو بھی ارم کہتے ہیں اور یہ معنی عام ہے لیکن
وہSubmerged Meaningبھی
ہے اور اس کی واقفیت انیس کو بھی ہوگی۔پھر یہ عجیب بات معلوم ہوتی ہے کہ خدا سے یہ
دعا کی جائے کہ وہ چمن نظم کو باغ شداد بنادے۔یا پھر شاید یہ بات ہوکہ اگر چمنِ
نظم کو گلزارِ جنت بنانے کی مانگ کی جائے تو وہ بھی شداد کے تکبر کے مرتکب ہوں
گے،پھر چمن کو گلزار کیوں بنایا جائے ،کیا چمن میں پھول نہیں ہوتے۔جو چمن تھا اور
شاید پھلا پھولا چمن تھاوہ اب خشک زراعت ہے۔لیکن چمن نظم کہاں اور کہاں خشک زراعت۔
اور چار مصرعوں کے بجائے صرف دو مصرعے ہوتے تو کوئی کمی محسوس نہ ہوتی۔‘‘3کلیم الدین احمد کی بات کسی قدر درست بھی ہے اورساتھ ہی
وہ یہ بھی کہتے ہیں کہ انیس کے یہاں خالص اسلامی رنگ بھی نہیں ہے بلکہ ہندوستانی
مناظر کا غلبہ ہے اور یہی بات مسعود حسن رضوی بھی تسلیم کرتے ہیں کہ انیس کے یہاں
کربلائی مناظر کی عکاسی میں ہندوستانی مناظر کا رنگ ملتا ہے اور یہ خالص اسلامی
رنگ نہیں ہے۔ لیکن پھر بھی انیس نے جس قدر ڈرامائی کیفیات سے واقعات کی ترتیب بنائی
ہے اور اس میں جس قدرمتناسب الفاظ سے کام لیا ہے وہ کسی بھی شاعر کے یہاں نظر نہیں
آتا۔ اسی لیے کلیم الدین احمدبھی ان کو لفظوں کا شہسوارتسلیم کرتے ہیں۔ انیس نے
اس مرثیے کے ایک بند میں حضرت سلیمان کی تلمیح کو کس قدرکمال مہارت سے استعمال کیاہے۔ملاحظہ
کریں؎گر بزم کی جانب ہو توجہ دم تحریرکھنچ جائے ابھی گلشن فردوس کی تصویردیکھے نہ کبھی صحبتِ انجم ، فلکِ پیرہو جائے ہوا،بزمِ سلیماں کی بھی توقیریوں تختِ حسینانِ معانی اْتر آئےہر چشم کو پریوں کا اکھاڑا نظر آئےان مصرعوں کی تعلّی دیکھیے کس قدر اعلیٰ درجے کی ہے۔ یہاں
لفظ‘ہوا’ختم ہونے کے معنی میں استعمال ہوا ہے۔ جیساکہ اوپر ذکر کیا گیا کہ انیس ایک
ہی لفظ کو متضاد معانی میں استعمال کرتے ہیں۔ رثائی شاعری میں تعلّی اور مبالغے کی
قسم غلو کا استعمال بہت زیادہ ہوتا ہے اور یہ مبالغہ بجا طور پر شاعری کو پر اثر
بناتا ہے۔ مشابہتی الفاظ، رعایتی جملے، مناسبات وغیرہ کو خوب صورت انداز میں لایا
جاتا ہے۔تعلی پسندی کا اظہار توانیس نے بہت سی جگہ کیا ہے۔مثلا ان کا یہ بند دیکھیں؎تعریف میں چشمے کو سمندر سے ملا دوںقطرے کو جودوں آب تو گو ہر سے ملا دوںذرے کی چمک مہر منوّر سے ملا دوںخاروں کو نزاکت میں گلِ تر سے ملادوںگلدستۂ معنی کو نئے ڈھنگ سے باندھوںاک پھول کا مضموں ہو تو سو رنگ سے باندھوںکلیم الدین احمد نے انیس کے اس ایک بند کو پیش کرکے اس
میں تعلّی کے حوالے سے بڑی خوب صورت بات کہی ہے۔ تعلّی پسندی کا اظہار شعر میں صرف
چاشنی پیدا نہیں کرتا بلکہ الفاظ کا تناسب ،تکرار الفاظ اور جملوں کے باہمی ربط سے
کلام کو پر لطف بنایا جاتا ہے۔کلیم الدین احمد نے کہا ہے کہ صرف تعلّی سے کلام کی
چاشنی ایسے ہی نہیں بڑھ جاتی ہے بلکہ اس کے لیے ذہنی ہم مزاجی، نواسنجی کی بازیافت
ضروری ہے۔ ان کی یہ بات کسی حد تک درست ثابت ہوتی ہے،وہ لکھتے ہیں:’’انیس
کی شاعری کا اصل الاصول ہے: مبالغہ۔ چسٹرئن نے کہا ہے کہ مبالغہ فن کی روح ہےExanggeration is the Soul of Artلیکن
آرٹ صرف مبالغہ نہیں کچھ اور بھی ہے بہت کچھ اور ہے۔‘‘4ایک بند میں انیس نے یوسف و یعقوب کی تلمیح استعمال
کرکے ایک پیاربھری اور درد بھری کیفیت اور پرکشش احوال کا ذکر کیا ہے۔ انیس نے انبیا
کی تلمیحاتمعرکۂ کربلا میں رونما ہونے
والے واقعات کی رعایت سے استعمال کی ہیں۔اکثر ایسا ہوتا ہے کہ جب وہ کسی کربلائی
واقعے کو بیان کر رہے ہوتے ہیں تو بیچ میں تشبیہاً ان تلمیحات کو بھی لے کر آجاتے
ہیں۔یہ ہنر انیس کے علاوہ نظر نہیں آتا، ایک واقعے کے لیے الفاظ اور نازک خیالی
کا جتنا استعمال ا ن کے یہاں پایا جاتا ہے کہیں اور دیکھنے کو نہیں ملتا ہے۔مثلا یہ
بند دیکھیں؎اے یثرب و بطحا ،ترے والی کی ہے آمداے رتبۂ اعلیٰ،شۂ عالی کی ہے آمدعالم کی تغیری پہ بحالی کی ہے آمدکہتے ہیں چمن،ماہ جلالی کی ہے آمدیہ خانۂ کعبہ کے مباہات کے دن ہیںیعقوب سے یوسف کی ملاقات کے دن میںاس بند میں ایک واقعے کو دوسرے واقعے سے جوڑ کر وہی درد
و غم کی کیفیت پیدا کردی گئی ہے جوحضرت یعقوب کو یوسف کے کھو جانے اور ان کے فراق
میں آنسو بہا بہا کر اپنی آنکھیں کھو دینے پر پیدا ہوئی تھی۔ اہل بیت کے اسی درد
کا اظہار انیس نے کربلا میں کیا۔ اوپر والا بند اور نیچے والا بند اس بند سے درد و
غم والی کیفیت کے مشابہہ ہے کہ جب یعقوب ،یوسف کی خبر پاتے ہیں تو کس قدر خوش ہوتے
ہیں۔ اسی طرح میدان کربلا میں بھی عون و محمد کی خبر سے خوشی کی لہر دوڑ گئی۔ ایسی
نزاکت ِبیان اور نزاکتِ کلام انیس نے جس طرح سے پیش کی ہے وہ بالکل منفرد چیز ہے۔
مسعود حسن رضوی ادیب ’روح انیس ‘کے مقدمے میں لکھتے ہیں:’’جو
نازک سے نازک خیال دل میں پیدا ہو اور لطیف سے لطیف کیفیت طبیعت پر طاری ہو،اسے
لفظوں میں بیان کر دیں۔وہ جیسا خیال ظاہر کرنا چاہتے ہیں اس کی مناسبت سے ایسے
الفاظ کا انتخاب کرتے ہیں جو اپنی آواز، اپنے ربط باہمی اور اپنے متعلقات معنوی
سے اس خیال کی کامل ترجمانی کرتے ہیں اور سامع کے دل میں وہی کیفیت پیدا کر دیتے ہیں
جو شاعر پیدا کرنا چاہتا ہے۔ مختلف طبقوں اور مختلف طبیعتوں کے لوگوں کے طرز کلام
میں جو فرق ہوتا ہے، انیس اس کو ملحوظ رکھتے ہیں ایک ہی بات کو مختلف طریقوں سے
ادا کرسکتے ہیں۔اختصار اور طول پر بھی ان کو پورا اختیار ہے۔ان کے پاس لفظوں کا
اتنا بڑا خزانہ موجود ہے جس سے زائد شاید ہی کسی اور شاعر کو نصیب ہوا ہو۔‘‘5انیس تشبیہاً جو الفاظ لے کر آتے ہیں، ان میں معنوی
ربط بڑا ہی لطیف ہوتا ہے۔ اس بند میں حسین کو قرآن سے تشبیہ دی پھر مماثلت کے
طورپر سر کو رحل کی مناسبت سے استعمال کیا۔یہی وہ کمالِ مہارتِ فن ہے کہ جہاں
الفاظ تخیل کی وادی سے نکل کر حقیقت کی شکل اختیار کرکے ایک معنی خیز رنگ میں ڈھل
جاتے ہیں۔ اسی طرح کا ایک اور بند ملاحظہ ہو؎جاں آگئی یعقوب نے یوسفکو جو پایاقرآں کی طرح رحلِ دوزانو پہ بٹھایامنہ ملنے لگے منہ سے بہت پیار جو آیابوسے لیے اور ہاتھوں کو آنکھوں سے لگایادل دہل گیا جب کی نظر سینہ و سر پرچوما جو گلا، چل گئی تلوار جگر پرانیس کے یہاں قرآنی تلمیحات میں مصحف قرآن، خضر، جبریل،
میکائیل، اسرافیل، کشتیِ نوح، شبِ معراج، ابلیس، سورۂ عادیات،آیۃ الکرسی، و
الشمس، و الضحیٰ وغیرہ تلمیحی الفاظ ملتے ہیں۔ایک بند میں میکائیل اور جبریل کا ذکر بڑی عمدگی سے کیا ہے؎وہ نورِ قمر اور درِ افشانیِ انجمتھے جس کے سبب روشنی ِ دیدۂ مردموہ چہچہے رضواں کے وہ حوروں کا تبسمآپس میں وہ ہنس ہنس کے فرشتوں کا تکلممیکال شگفتہ ہوئے جاتے تھے خوشی سےجبریل تو پھولوں نہ سماتے تھے خوشی سےایک بند میں جبرئیل کی تلمیح سے کیا خوب منظر کشی کرتے
ہیں۔یہ بند ملاحظہ کریں؎فرمایا محمد نے کہ اے فاطمہ زہراکیا مرضیِ معبود سے بندے کا ہے چارہخالق نے دیا ہے اسے وہ رتبۂ اعلیٰجبریل سوا کوئی نہیں جاننے والامیں بھی ہوں فدا اس پہ کہ یہ فدیۂ رب ہےیہ لال ترا بخشش ِ امت کا سبب ہےمکانی تلمیحات میں خانۂ کعبہ، مدینہ ،ارم، کوہ صفا،
سنگ حرم، رکن یمانی، بیت مقدس، دریائے فرات، عرب و روم، مصر، شام، کربلا وغیرہ
الفاظ قابل ذکر ہیں۔جن میں بہت سی تلمیحات کا اوپر کے بندوں میں ذکر ہوچکا ہے۔
مکانی تلمیحات کسی خطے کی کیفیت اور وہاں ہونے والے واقعات کی مکمل عکاسی کرتی ہیں۔
مثلاً مدنیہ یا یثرب،کعبہ اور بیت مقدس یہ تلمیحی الفاظ ان جگہوں کے اندر رونما
ہوئے سارے احوال کی منظر کشی کر دیتے ہیں۔ اب شعر میں ان کا استعمال جس طریقے سے کیا
جائے گا تو اس کا اثر قاری پر ویسا ہی ہوگا۔ شاعرجس منظر کی عکاسی کرنا چاہتا ہے
تو وہ اس کے لیے اسی طرح کے الفاظ استعمال کرے گا۔ ایک مثال ملاحظہ کریں؎اے کعبۂ ایماں تری حرمت کے دن آئےاے رکن ِ یمانی، تری شوکت کے دن آئےاے بیت ِ مقدس، تری عزت کے دن آئےاے چشمۂ زمزم ،تری چاہت کے دن آئےاے سنگ ِ حرم ، جلوہ نمائی ہوئی تجھ میںاے کوہ ِ صفا ، اور صفائی ہوئی تجھ میںحضرت علی کی مدح اور ان کی شجاعت کو بیان کرنے میں انیس
کا یہ بند کیا ہی خوبصورت ہے۔لیکن علی کا اسد سے استعارہ اور آہو سے مدمقابل کا
استعارہ شعری طور پر درست معلوم نہیں ہوتا۔جب کہ شعر میں حضرت علی کی صرف شجاعت
دکھانا مقصود ہے مگر شیر کی ایک خاصیت بے رحمانہ رویہ بھی ہوتی ہے اور آہو کی خاصیت
کمزوری اور معصومیت ہے۔ یعنی علی بے رحم ہیں جو اپنے معصوم دشمنوں کو قتل کرتے ہیں۔لیکن
ایسا نہیں ہے یہاں ذہن اس طرف منتقل نہیں ہوتا ہے بلکہ صفتِ شجاعت اور صفتِ بزدلی
دکھانے کے لیے انیس نے اسد اور آہو الفاظ استعمال کیے ہیں۔ اس بند میں شعری
لوازمات کا بھرپور استعمال کیا گیا ہے۔بند ملاحظہ کریں؎خندق کی دغا،عمرو سیہ کار کی وہ دھومتھراتا تھا تلوار سے جس کی عرب و رومرد کرکے جو حربوں کو بڑھا خاصۂ قیومجھپٹااسد آہوپہ،یہ سب کو ہوا معلوماک ضرب میں نہ گرز ،نہ مغفر تھا،نہ سر تھاخندق کے ادھر لاش، سرِ نحس اُدھر تھاعسکری تلمیحات میں، کربلا، بدر و حنین، غزوۂ احزاب،جنگ
احد، معرکۂ صفین،فتح خیبر وغیرہ الفاظ مستعمل ہوئے ہیں۔یہ الفاظ لڑائی اور اس کے
اطراف و جوانب کے احوال کا پورا نقشہ کھینچ دیتے ہیں۔عسکری تلمیحی الفاظ میں ایک
بڑی خوبی یہ ہوتی ہے کہ یہ ہمارے جذبات اور جسمانی اعصاب پر گہرا اثر ڈالتی ہیں۔
قبائل عرب کی آپسی لڑائی یا جنگ کے میدان میں جب دونوں جانب سے زرمیہ اشعار پڑھے
جاتے تھے تو اس وقت ان کے جذبات کی شدت بہت بڑھ جاتی تھی ۔انیس کی شاعری میں جو خصوصیات پائی جاتی ہیں وہ مراثی
کے حوالے سے بہت ہی جامع ہیں۔ الفاظ کی رعایت کو مناسبات کے ذریعے پیش کرکے کمال
مہارت فن کی اعلیٰ مثا ل پیش ہے۔صالحہ
عابد حسین اس حوالے سے لکھتی ہیں:’’انیس
کے پاس محاوروں، کہاوتوں،تشبیہوں، استعاروں، کنایوں اور بے تکلف بولے جانے والے
الفاظ کا بے کراں خزانہ تھا۔ ان کا کلام پڑھتے وقت یہ محسوس ہوتا ہے کہ لاکھوں
جواہر پارے اس کلام کے جوہری کے سامنے بکھرے پڑے ہیں۔جس وقت جس کی ضرورت ہوتی ہے
وہ اسے اٹھاکر صحیح جگہ پر بٹھا دیتا ہے۔ایساکہ جیسے انگوٹھی پر ہیرا جڑ دیا گیا
ہو۔ خیال اور لفظ کا حسین امتزاج بھی انیس کے کمال شاعری کا ایک بڑا اہم جزہے۔ وہ
نازک سے نازک اور مشکل سے مشکل مقام کی تصویر کشی اس خوبی اور چابک دستی سے کرتے ہیں
کہ پڑھنے والے کے سامنے منظر کھچ جاتا ہے۔‘‘6انیس کے یہاں الفاظ و معانی کے ذخیرے جس قدر اپنی تراشیدہ
شکل میں ملتے ہیں وہ کسی اور شاعر کا کمال نہ بن سکا۔شعری وجدان،شعری کیفیت اور
شعری احساس کی دوسروں تک ترسیل، اس طرح کہ جس طرح شاعر چاہتا ہے کہ دوسرے ویسا ہی
سمجھیں، انیس کے سوا کم شعرا اس نہج پر گامزن رہ پائے۔ انیس کی شعری تکمیل ان کے
شعوری حصہ کی وہ سطح ہے کہ جس کا استعمال بھی شعرا کم کرتے ہیں۔طبیعت کی افق تابی
،نواسنجی ِوجدانیات اور عرفان ذات کی کشش کو شعری جامہ پہنانا خداداد صلاحیت سے ہی
ممکن ہوسکتا ہے۔ انیس کے کلام میں معانی تہہ در تہہ پیوست نظر آتے ہیں۔ ایک لفظ
کو جیسے ہی دوسرے سے مناسبت حاصل ہوتی ہے تو وہ اپنے اصل معانی کے علاوہ دیگر معانی
بھی دینے لگتا ہے۔ بے جان الفاظ میں روحِ معانی پھونک دینابھی شعرا کے کمالِ مہارت
کی آماجگاہ ہوتا ہے جہاں شاعر اپنی قوتِ ادراک اور قوتِ ارادی سے الفاظ کے ان
گہرے معانی کو تلاش کرنے میں کامیاب ہوجاتا ہے۔ انیس کا اس اعتبار سے کوئی ثانی نہیں
ہے۔بے بدل شاعری ہی شاعر کی ابدی پہچان ہوتی ہے۔حواشی.1محمود
نیاز، تلمیحات، مقدمہ، شمیم انہونوی، نسیم بکڈپو، لاٹوش روڈ، لکھنؤ، 1964،ص11-12.2رشید
حسن خاں، انتخاب مراثیِ انیس و دبیر،مکتبہ جامعہ لمیٹڈ،نئی دہلی،2011،ص 8.3کلیم
الدین احمد، میر انیس، بہار اردو اکیڈمی، پٹنہ، 1988،ص 11-12.4ایضاً،
ص 15.5مسعود
حسن رضوی ادیب،مقدمہ، روح انیس،کتاب نگر،دین دیال روڈ،لکھنؤ،طبع اول، 1931،ص 30.6صالحہ
عابد حسین، انیس کے مرثیے، جلد اول، ترقی اردوبیورو،نئی دہلی، دوسرا ایڈیشن،1990،ص57Dr. Naseeb Ali ChoudhryAsst. Professor, JNUNew Delhi- 110067Mob.: 9622069794nasibali546@gmail.com",
اردو ادب میں وقت کا تصور، مضمون نگار: اے رحمان,https://ncpulblog.blogspot.com/2025/06/blog-post.html,"-جون 02, 2025","اردو دنیا، مارچ2025یہ موضوع ایک بنیادی سوال پیدا کرتا ہے کہ وقت کے تصور
سے وقت کا کون سا تصور مراد ہے۔ مختلف مذاہب، اساطیر،فلسفوں اور سائنس نے وقت پر
غورو فکر اور مباحث کے بعد مختلف اور گو نا گوں نظریات قائم کیے ہیں،اور سائنس کے
شعبے میں تو فکر و تحقیق مستقل جاری ہے۔معاملہ ادب کے وسیع و عریض میدان سے تعلق
رکھتا ہے اور کسی صنف ادب کو مختص کیے بغیر ضروری ہو جاتا ہے کہ وقت کے تصور پر بنیادی
گفتگو کر لی جائے۔’وقت آوارہ ہوا کی مانند‘۔ اگر حمایت علی شاعر کے اس
مصرعے کو لغوی طور پر قبول کر لیا جائے تو وقت‘ ایک بے سمت حرکیاتی اکائی یا وجود
ثابت ہوتا ہے۔ لیکن ایسا نہیں ہے۔1966 کی ایک فلم’ وقت‘ میں ساحر لدھیانوی کا
مشہورنغمہ تھا ’وقت سے دن اور رات… وقت سے کل اور آج…وقت کی ہر شے غلام… وقت کا
ہر شے پہ راج۔ بنیادی طور پر وقت کے لیے عوامی محاورہ بھی یہی ہے اور عوام الناس
کے ذہنوں میں وقت کا کم و بیش تصور بھی۔ فلم اور فلمی نغمے کا حوالہ میں نے بلا
جھجھک دیا ہے کیونکہ برگساں کاقول ہے:""There
is nothing in philosophy which could not be said in everyday language.""فلسفے میں ایسی کوئی چیز نہیں جس کو روز مرہ کی زبان میں
بیان نہ کیا جا سکے۔ اپنے نغمے میں ساحر نے ان تمام اعتقادات کا ذکر کیا ہے جو عام
طور پر وقت سے منسوب ہیں۔ وقت لاتا ہے بہاریں،وقت لاتا ہے خزاں۔ وقت کی پابند ہیں
آتی جاتی رونقیں۔ وقت ہے پھولوں کی سیج۔ وقت ہے کانٹوں کا تاج۔ لیکن یہ سب وقت کے
خارجی اوصاف ہیں۔ سوال یہ پیدا ہوتا ہے کہ خود وقت کیا ہے۔ عام وجودی اصطلاح میں
اس کی تعریف یا شناخت کیونکر ہو۔ اب جاوید اختر کے یہ مصرعے دیکھیے:یہ وقت کیا ہے/یہ کیا ہے آخر کہ جو مسلسل گزر رہا ہے/یہ
جب نہ گزرا تھا/تب کہاں تھا/کہیں تو ہوگا/ گزر گیا ہے/تو اب کہاں ہے/کہیں تو
ہوگا/کہاں سے آیا کدھر گیا ہے/یہ کب سے کب تک کا سلسلہ ہے/ یہ وقت کیا ہےاب ان مصرعوں میں شاعر نے اس سوال کو نظم کر دیا ہے جو
آغاز تہذیب سے انسان کو در پیش رہا ہے۔ وقت کے عمومی تصور میں کیونکہ وقت کو
گذران یعنی تحرک سے وابستہ کیا گیا ہے اس لیے بنیادی سوال ’ وقت کیا ہے‘ اور اگر یہ
کوئی گزرنے والی شے ہے تو پھر یہ تعریف جس منطقی سوال کو جنم دیتی ہے اسے بھی جاوید
اختر بڑے خوبصورت انداز میں پوچھتے ہیں؎کبھی کبھی میں یہ سوچتا ہوں /کہ چلتی گاڑی سے پیڑ دیکھو/تو
ایسا لگتا ہے/دوسری سمت جا رہے ہیں/ مگر حقیقت میں/ پیڑ اپنی جگہ کھڑے ہیں/ تو کیا
یہ ممکن ہے/ ساری صدیاں/ قطار اندر قطار اپنی جگہ کھڑی ہوں/ یہ وقت ساکت ہو/ اور
ہم ہی گزر رہے ہوں/ اس ایک لمحے میں/ سارے لمحے/ تمام صدیاں چھپی ہوئی ہوں/ نہ کوئی
آئندہ/ نہ گذشتہ /جو ہو چکا ہے/ جو ہو رہا ہے/جو ہونے والا ہے/ہو رہا ہے/ میں
سوچتا ہوں / کہ کیا یہ ممکن ہے/ سچ یہ ہو/کہ سفر میں ہم ہیں/ گزرتے ہم ہیں/ جسے
سمجھتے ہیں ہم/ گزرتا ہے/ وہ تھما ہے/ گزرتا ہے یا تھما ہوا ہے/ اکائی ہے یا بٹا
ہوا ہے/ ہے منجمد/یا پگھل رہا ہے/ کسے خبر ہے/ کسے پتا ہے/ کہ وقت کیا ہےاب
یہاں دلچسپ بات یہ ہے کہ نظم کے اس بند میں شاعر نے جو سوالات قائم کیے ہیں آئن
سٹائن نے انھیں سوالوں کا جواب اپنے نظریہ اضافت میں دیا جس کی اشاعت انھوں
نے1905 میں کی تھی۔ اس کا کچھ ذکر آگے
آئے گا۔جیسا کہ میں نے کہا تہذیب کے آغازسے ہی انسان کے سامنے وقت ایک بہت بڑے معمے کی
صورت میں کھڑا ہوا ہے۔ فلسفہ، مذہب اور سائنس تینوں نے اپنے اپنے عقائد اور طریقوں
سےاسے سمجھنے اور سلجھانے کی کوشش کی لیکن
ان تینوں کے ذریعے اخذ کیے گئے نتائج باہم متصادم ہیں۔ اس کے باوجود وقت ہمارے یعنی
عوام الناس کے لیے کائنات اور زندگی کی ایسی تاریخی حقیقت معلومہ(Given)بن چکا ہے کہ اب یہ یقین
کرنا دشوار ہے کہ ازمنہ قدیم کی تہذیبوں میں انسان وقت کا کوئی مختلف تصور رکھتا
ہوگا۔ تہذیب انسانی کی توقیت کے تناظر میں دیکھا جائے تو مصر قدیم میں سب سے پہلے
وقت کو سمجھنے کی کوشش کی گئی اور حالانکہ اس وقت مصری لفظیات میں وقت کے لیے کوئی
صریح اور واضح اصطلاح موجود نہیں تھی۔ اس کے باوجود قدیم مصریوں نے ہی وقت کو دنوں
، پہروں اور گھنٹوں کےSectionsمیں
تقسیم کرکے وقت کا وہ عمومی تصور قائم کیا جو آج دنیا بھر میں مروج و مستعمل ہے
اور قدیم مصریوں کے ذریعے کیے گئے اسی تقسیم ادوار اور تصور وقت کا جائزہ لینے سے
وہ تناظر قائم ہوتا ہے جس میں وقت کی عصری تفہیم کا تجزیہ کیا جا سکتا ہے۔ مصری
تہذیب کا مکمل انحصار دریائے نیل پر تھا۔ انھوں نے دریاکو گھٹتے بڑھتے اور پھر
گھٹتے دیکھا، ماحول کو کبھی سرد کبھی گرم اور کبھی پھر سرد محسوس کیا، ہواؤں کے
رخ بدلتے دیکھتے اور اس طرح ان مختلف وقفوں سے واقف ہوئے جو ایک تسلسل سے آتے
جاتے رہے اور جن کو بعد میں موسم سے موسوم کیا گیا اور اس طرح وقت کے بنیادی تصور
نے ان کے ذہن میں جگہ بنائی۔ لیکن وقت کا وہ بنیادی تصور ان کے ذہن میں ایک دائرے
کی حیثیت رکھتا تھا کیونکہ موسم جاتے تھے اور پھر آجاتے تھے۔ قدیم ہندو فلسفے میں
بھی وقت کا تصورCyclicalیعنی
دائرے کی صورت میں ہے جسے کال چکر کہا گیا۔مصری تہذیب کے بعد وقت کے بارے میں اہم نظریات یونان میں
قائم ہوئے۔ سقراط سے پہلے دنیائے موجودات کے سلسلے میں دو متضاد فلسفے تھے۔ ایک وہ
جو اکتسابی علم پر مبنی تھا اور دوسرا وہ جو غیر عقلی عقائد اور علم مخالف نظریات
پر۔ سقراط نے دانش اور دانشوری کا رخ فطری فلسفے اور کائناتی طبیعات کی جانب سے
ہٹا کر مادی دنیا اور اخلاقیات کی جانب موڑ دیا۔ اس کے شاگرد افلاطون نے فلسفے کو
مادہ پرستی اور سیاست پر فوقیت دیتے ہوئے387 قبل مسیح میں ’اکیڈمی‘ قائم کی اور
مکالمات کے ذریعے فطرت انسانی، ریاست، اخلاقی اقدار،علم اور لسانیات وغیرہ پر
منضبط نظریے تشکیل دیے۔ اس نے زمان و مکان کی فلسفیانہ تعبیر بھی کی جن کے نتیجے میں
ثباتPermanenceاور تغیر یعنیChangeکی اصطلاحات وجودمیں آئیں۔ فلسفے کو حسی تجربے یعنی
سائنس کے دائرے میں لانے کی ابتدائی کوشش افلاطون کی فکر میں ہی نظر آتی ہے۔ شروع
میں افلاطون کا عقیدہ تھا کہ خالق(Creator)نے
کائنات کی تخلیق کے ساتھ ساتھ وقت کی بھی تخلیق کی لیکن بعد میں اس نے حرکتِ سیار
گان کے وقفوں سے وقت کی پیمائش کی۔ اس نے وقت کی اصطلاح کو ایسے وجود کے معنی میں
استعمال کیا جو تبدیلی سے آزاد ہے یعنی جس کا کوئی ماضی، حال اور مستقبل نہیں کہا
جا سکتا۔ لیکن ارسطو نے اس لفظ سے مرا د لی ایک ایسا وجود جو ہمیشہ قائم رہنے والا(Everlasting)ہو افلاطون اور ارسطو کے
تصور وقت میں بنیادی فرق یہ تھا کہ افلاطون نے وقت کا ایک آغاز مقرر کیا تھا جبکہ
ارسطو کانظریہ تھا کہ وقت کا آغاز اور انجام ایک دوسرے میں ضم ہو گئے ہیں یعنی نہ
آغاز ہے نہ انجا م بلکہ ہمیشگی۔ یعنی ہمیشہسے اور ہمیشہ کے لیے۔ ارسطو نے وقت کی تعریف تعداد سے کی۔ یعنی وقت مسلسل
حرکات کی تعداد ہے۔ یہ تبدیلی نہیں بلکہ ایک ایسی شے ہے جس کا تبدیلی پر انحصار
ہے۔ ایسی تبدیلی جس کو ’ پہلے‘ اور بعد کے تعلق سے شمار کیا جا سکتا ہے۔ یہ ایک
آفاقی ترتیب ہے جس میں تمام تبدیلیاں ایک دوسرے سے متعلق ہو کر ایک سلسلہ بناتی ہیں۔
اس تشریح پر ارسطو کے دونہایت الجھن آمیز اور پیچیدہ دعوے استوار ہیں۔ ایک تو یہ
کہ’ اب‘ یعنی لمحہ موجود ایک متحرک شے ہے اور دوسرے یہ کہ ’ وقت ‘ کا وجود ’ روح‘
پر مبنی ہے۔ چوتھی صدی عیسوی میں ارسطو کے اس نظریۂ وقت سےAugustineنے اختلاف کرتے ہوئے کہاکہ یہ نظریہ قابل قبول نہیں کیونکہ
کائنات کا ایک آغاز ہے۔ ظاہر ہے اس کا اختلاف اس کے اعتقاد( (انجیل ) پر مبنی
تھا۔ لیکن اب آغازِ کائنات سے ’ قبل‘ کا مسئلہ آیا جس کے جواب میں آگسٹین نے
کہا کہ خدا نے کائنات کے ساتھ ہی’ وقت‘ کی تخلیق کی اس لیے آغاز کائنات سے قبل
’وقت‘ کا تصور بے کار ہے۔ لیکن یہ نظریہ مذہبی عقیدے پر مبنی تھا لہٰذا ارسطوئی
فلسفہ بعد کے فلسفیوں کی رہنمائی کرتا رہا حتیٰ کہ سترہویں اوراٹھارہویں صدی میں گلیلیو اور نیوٹن نے وقت کا
ایک سائنسی تناظر قائم کیا جو مکمل طور سے ریاضیاتی فارمولوں پر مبنی ہے لہٰذا اس
کا ذکربے محل ہوگا۔ اتنا کہہ دینا کافی ہے کہ زمان و مکاں کا رشتہ اور اس کا مضبوط
ارتباط سمجھ میں آگیا۔ انیسویں صدی میںThermodynamicsکی دریافت نے نیوٹن کے نظریات کو تبدیل
کر دیا اور اس کے بعد وقت کے تصور میں سب سے بڑا انقلاب بیسویں صدی میں آیا جب
آئن سٹائن نے اپنا نظریہ اضافت شائع کیا۔بہت سادہ الفاظ میں کہا جائے تو آئن سٹائن کے نظریۂ
اضافت کی رو سے زمان و مکان کے چار جہاتی ڈھانچے میں وقت ایک خلا ہے ان معنی میں
کہ ہر واقعہ وقت کے اس خلا میں اپنا ایک مقام، ایک پتہ رکھتا ہے۔ وقت کے تمام پہلو
حقیقی ہیں اور ماضی اور مستقبل اتنے ہی قابل ادراک ہیں جتنا کہ حال۔ آئن سٹائن نے
اس مفروضے کو بھی باطل قرار دیا کہ وقت محض وہم ہے۔2015میں امریکی ٹیلی ویژن پر ایک سلسلہ وار پروگرام شروع
ہوا جس کا عنوان تھا’ حقیقت سے قریب تر‘ Closer to Truthاس کے تحت کائنات
اور انسانی شعور کے عمیق ترین اسرار کو سمجھنے کی کوشش کی گئی۔ اس کے ایکEpisode
’وجود کے راز: اگر کوئی چیز ہے تو کیوں ہے‘میں کیمبرج پروفیسر رابرٹ لارنس کون نے آئن
سٹائن اور اسٹیفن ہاکنگ کے وقت سے متعلق نظریات کو بیان کرتے ہوئے آسان زبان میں
وقت کی تشریح کرتے ہوئے کہا۔’ وقت متنازع کیوں ہے؟ وقت تو ’ہے‘۔ اس کا احساس ہوتا
ہے وہ غیر محسوس طریقے سے آگے بھی بڑھتا ہے۔ اس میں دریا کا بہاؤ ہے، دورانیہ ہے
ترتیب ہے۔ ایک کے بعد ایک واقعات ہوتے ہیں۔ واقعات کا درمیانی وقفہ قابل پیمائش
ہے۔ سوال بس یہ ہے کہ کیا یہ تمام اوصاف حقیقی اور طبیعاتی دنیا کا حصہ ہیں یا ذہن
انسانی کے مصنوعی پیکر۔ ہو سکتا ہے وقت وہ نہ ہو جو ہم سمجھتے ہیں۔ لیکن یہ ایک آفاقی
پس منظر ہے۔ ایک ایسا ابدی اسٹیج جس پر تمام واقعات جو ہو رہے ہیں، ہو رہے ہیں۔اسٹیفن ہاکنگ نے وقت کی تعبیر کرتے ہوئے اس میںایک نئے
زاویے کا اضافہ کیا۔ متصورہ وقت یعنیImaginary Timeاپنی کتاب’ وقت کی
ایک مختصر تاریخ ‘میں ہاکنگ نے یہ بنیادی نظریہ پیش کیا کہ تمام سائنسی شواہد اس
بات کی طرف اشارہ کرتے ہیں کہ کائنات ہمیشہ سے نہیں تھی بلکہ آج سے تقریباً
15کھرب سال پہلے اس کا آغاز ہوا اور یہ کائناتی سائنس یعنیCosmologyکی بہت بڑی دریافت ہے۔ حالانکہ ابھی یہ بات
یقین سے نہیں کہی جا سکتی کہ کبھی کائنات ختم بھی ہوگی۔ لیکن گھبرانے کی کوئی بات
نہیں اگر کبھی ختم ہوئی بھی تو کم از کم بیس کھرب سال بعد ہوگی۔ہاکنگ کہتا ہے کہ
انیسویں اور بیسویں صدی تک یہ بحث چلتی رہی کہ کائنات ہمیشہ سے تھی یا اس کا کبھی
آغاز ہوا لیکن یہ بحث فلسفے اور مذہبیات پرہی مبنی رہی۔ قابل مشاہدہ ثبوت و شواہد
نہیں دیکھے گئے۔ ماہر علم کائنات یعنیCosmologistسر
آرتھر ایڈ نگٹن نے ایک مرتبہ کہا تھا کہ اگر آپ کا نظریۂ کائنات مشاہدات کے
موافق نہ ہو تو گھبرائیے مت ہو سکتا ہے مشاہدات غلط ہوں۔ لیکن اگر آپ کا نظریہThermodynamicsکے دوسرے قانون سے ٹکراتا ہے تو پھر آپ کا نظریہ بڑی
مشکل میں پڑجائے گا۔ ان کا مطلب یہ تھا کہ سائنس جس چیز کو تجربے سے ثابت کر دے اس
کا ابطال ممکن نہیں۔اب بات آتی ہے سٹیفن ہاکنگ کے متصورہ وقت کی۔وقت کو
اور وقت کے بہاؤ کوrectilinearیعنی
خطِ مستقیم کی صورت تسلیم کر لیا گیا ہے۔ ہاکنگ کہتا ہے کہ ایک افقی خطِ مستقیم
تصور کیجیے۔اس کے مشرقی یعنی دائیں سرے پر ماضی ہے اور بائیں سرے پر مستقبل۔ لیکن
متصورہ وقت یعنیImaginary timeایک
خطِ عمودی ہے۔حقیقی وقت میں آپ صرف آگے کی جانب سفر کر سکتے ہیں۔ماضی اور مستقبل
کا سب سے بڑا فرق یہ ہے کہ آپ ماضی کو یاد کر سکتے ہیں مستقبل کو نہیں۔متصورہوقت(عمودی) میں آگے اور پیچھے جا سکتے ہیں۔
اگر آپ شمال سے جنوب چلیں تو جب واپس لوٹیں گے تو جنوب سے شمال ہوگا۔ یہ آگے اور
پیچھے کا واضح تصور ہے۔ متصورہ وقت میں آگے اور پیچھے جا سکتے ہیں۔ حقیقی وقت میں
نہیں۔مختلف سائنسی نظریات... جوباہم متضاد بھی ہیں... کے تجزیے
سے یہ حقیقت سامنے آتی ہے کہ سائنس بھی ابھی تک وقت کی کوئی حتمی تعریف متعین نہیں
کر سکی۔آئن سٹائن کے نظریۂ اضافت میں زماں قید ہے مکاں میں تو اسٹیفن ہاکنگ کی
’مختصر‘ تاریخ اربوں کھربوں سال کی بات کرتی ہے اور ظاہر ہے جب کوئی ’دورانیہ
‘مذکور ہو تو اس کا آغاز اور انجام بھی فرض کیا جائے گا۔وقت کا ایک دیو مالائی یعنی
اسطوری تصور بھی زیرِ بحث آتا ہے لیکن میکس ملر کی تشریح کے مطابق وہ نظریہ لسانیاتی
ہے کیونکہ ہر دیو مالا بنیادی طور پر کسی زبان سے پیدا ہوئی اور نہ صرف لسانی تبدیلیوں
بلکہ گذرتے ’وقت‘ کے ساتھ ساتھ دیومالائی عقائد بدلتے گئے حتیٰ کہ مذاہب (جنھیں
اصلاً دیومالائی عقائد کی ترقی یافتہ شکل بھی کہا جا سکتا ہے کیونکہ تمام آسمانی
کتابوں میں ’ماضی ‘کی کہانیوں کو ہی مثال یا عبرت کے لیے بیان کیا گیا ہے) نے وقت
کواپنے اپنے بنیادی عقیدے کے تناظر میں پیش
کیا۔زرتشت نے ساتویں صدی قبل مسیح میں جس مذہب کو متعارف کیا اس میں نہ صرف نیکی
بدی کی باہم متصادم قوتوں بلکہ اچھے برے اعمال کا عاقبت (دوسری زندگی) میں نتیجہ
بھگتنے کا ذکر تھا۔’ڑنداوستا‘ میں یہ یقین بھی دلایا گیا کہ انسان مرنے کے بعد ایک
’نجات دہندہ‘ کے ذریعے دنیا میں واپس لایا جائے گا۔ دنیا کی ’عمر‘ زرتشت نے بارہ
ہزار سال مقرر کی تھی جو تین تین ہزار سال کے چار دورانیوں پر مشتمل تھی۔ان چار
ادوار کے بعد نیکی کے بدی پر غالب آنے کا دعویٰ کیا گیالیکن اس کے بعد ’وقت‘ کے
حوالے سے صورتِ حال کیا ہوگی یہ واضح نہیں ہوتا۔زرتشتی مذہب میں ’خالق‘ خدا یا
اللہ کے وجود کا بیان مبہم ہونے کے باعث اسے آسمانی مذہب تسلیم نہیں کیا جاتا۔ یہودیت،
عیسائیت اور اسلام اہم ترین آسمانی مذاہب ہیںاور تینوں میں کائنات اور دنیا کی
’ابتدا‘ اور ’انتہا‘ یا اختتام کا واضح تصور موجود ہے۔یہودیت میں ’تاریخ‘ (ماضی)
کو بہت اہمیت دی گئی ہے ،یہاں تک کہ خالق (تورات میں یہو دا)کو’ رب التاریخ ‘ کا لقب دیا گیا ہے۔تخلیقِ
کائنات کی تفصیل بیان کرتے ہوئے اسے ایک عظیم تاریخی واقعہ قراردیا گیا ہے۔ یہودیوں کا عقیدہ ہے کہ یہودا اس
دنیا کو فنا کر کے ایک دن نئی دنیا تخلیق کرے گا جس میں نیک یہودی (اسرائیلی) ایک
پر مسرت ابدی زندگی گذاریں گے۔ عیسائیت اور اسلام دونوں میں تخلیقِ عالم اور فنائے
عالم کے عقائد تقریباً یکساں ہیں لیکن زماں کے تعلق سے اسلام میں مسئلہ ذرا الجھا
ہوا ہے کیونکہ ایک حدیثِ قدسی ہے ’’ زمانے کو برا مت کہو کیونکہ زمانہ میں خود ہوں
‘‘۔ قرآن میں ’عصر‘ کی قسم کھائی گئی ہے اور کئی مفسرین نےعصر سے زمانہ مراد لیا ہے۔بخاری میں حدیث ہے
’’ابنِ آدم زمانے کو کوستا ہے اور زمانے کا مالک میں ہوں رات دن میرے ہاتھ میں
ہے‘‘ ایک اور دلچسپ حدیث ہے ’’ انگور کو کرم نہ کہو اور نہ یوں کہو ہائے رے خراب
زمانہ کیونکہ زمانہ تو اللہ کے ہاتھ میں ہے۔ اس طور دیکھا جائے تو زمانہ خالقِ
مطلق کی ذات سے الگ کوئی شے نہیں جو ازل سے ہے اور ابد تک رہے گی۔علامہ اقبال نے
برگساں کے اعتراض کے جواب میں یہی کہا تھا ’نہ ہے زماں نہ مکاں لا الٰہ الا للہ‘۔لیکن وقت اگر کوئی متحرک اکائی یاphenomenonہے
تو وہ سفر تو کر رہا ہے،بہہ رہا ہے،گذر رہا ہے جس کے نتیجے میں تغیر رونما ہوتا
نظر آتا ہے۔ابتدا اور انتہا کی خبر تو نہیں معلوم لیکن اپنے ’ہونے‘ کا وہم تو
ہے۔اس وہم کا ادراکتو ہے۔میں وقت کے فلسفیانہ تصور کے ذکر سے گریز کر رہا ہوں کیونکہ
تقریباً تمام فلسفوں میں وقت اور کائنات کے باہمی تعلق کی جس طور تشریح کرنے کی
کوشش کی گئی ہے اس سے محض فلسفیوں کی ژولیدہ خیالی کا تاثر ملتا ہے اور معمہ
سلجھنے کے بجائے زیادہ الجھ جاتا ہے۔لیکنانسائیکلوپیڈیا بریٹینکا میں وقت کی جو تعریف درج ہے اسے نقل کرنا دلچسپی
سے خالی نہ ہو گا اس واسطے کہ وہاں سائنس اور فلسفے دونوں سے استفادہ صاف نظر آتا
ہے:’’انسانی تجربے کی
رو سے وقت ایک ایسا بہاؤ ہے جس کی رفتار ناقابلِ فہم ہے۔ اس پہلو سے زمان کا تصور
مکان کے تصور سے کہیں زیادہ پیچیدہ معلوم ہوتا ہے۔ مثال کے طور پر اس سوال کا جواب
نہیں ملتا کہ وقت ’کتنا‘ فی سیکنڈ کی رفتار سے گذرتا ہےیا ہم اس میں گذرتے ہیںکیونکہ (اس پیمائشکے لیے) تغیر کا کوئی مختلف پیمانہ درکار ہے
جسے آپ ہائپر ٹائم(hyper- time)کہہ سکتے ہیں۔لیکن یہ
ہائپر ٹائم اگر خود بھی بہہ رہا ہو تو پھر کسی ہائپر ٹائم کی ضرورت ہوگی جس سے وقت
کی رفتار کا اندازہ لگایا جا سکے اور یہ سلسلہ لا متناہی ہو جائے گا۔ساتھ ہی اس
سوال میں ایک اور سوال پوشیدہ ہے کہ اگر دنیا زمان و مکان پر مشتمل ہے تو انسانی
ذہن بھی دنیاوی رخ پر ہی بہہ رہا ہے۔ اگر ہاں تو اس کی رفتار کیا ہے۔کیا مستقبل میں
پیش آنے والے واقعات اس وقت اچانک عدم سے وجود میں آتے ہیں جب حالیہ لمحہ (بہتے
ہوئے)ان تک پہنچتا ہے یا اس کے برعکس
ہوتا ہے اور یہ کہ زمان و مکان میں مستقل ہونے والی تبدیلیوں کا کیا جواز ہے۔ اس
کے علاوہ نشے اور جنونی کیفیت کی حالت میں ہونے والے وقت کے مسخ شدہ تجربے کو دیکھا
جائے تو یہ چیز بھی سامنے آتی ہے کہ کسی شدید ہیجانی کیفیت میںانسان وقت کی رفتار اور گذران کا درست طریقے سے
ادراک نہیں کر پاتا۔اس نوعیت کے حقائق وقت کی ماہیت کو واضح کرنے کے بجائے اسے مزید
الجھا دیتے ہیں اور یہ بھی سمجھ میں نہیں آتا کہ انسانی حافظہ یک سمتی(unidirectional)کیوں
ہے۔‘‘اب بات آتی ہےاردو’ادب‘میں وقت کے تصور کی تو میں نے اس کے لیے
فکشن،خصوصاً ناولِ کا انتخاب کیا ہے۔ وجہ یہ کہ اول تو شاعریخاص طور پر غزلیہ شاعری میں کسی ایک فکر یا
فلسفے کا منطقی تواتر(consistency)نہیں
پایا جاتا، دوم یہ کہ غزل عموماً مسلسل بیانیہ نہیں ہوتی لہٰذا ایک ہی غزل کے مختلف
اشعار میں مختلف اور متضاد فلسفیانہ نکات یا نظریات کی موجودگی عجب نہیں سمجھی جاتی،
مگر یہ فیصلہ تو کیا نہیں جا سکتا کہ شاعر کس نظریے یا فلسفے کی حمایت کر رہا ہے۔
نظم کا معاملہ جدا ہے۔ زیادہ تر تاثراتی یا موضوعاتی ہونے کی بنا پر نظم کسی مخصوص
نظریے یا فلسفے کا منطقی تواتر سے اظہار کرنے میں کامیاب رہتی ہے۔ میں نے مضمون کا
آغاز ہی جاوید اختر کی نظم سے کیا تھا لیکن اس میں وقت کے تعلق سے سوال اٹھائے
گئے ہیں ،کوئی ایسا نظریہ قائم کرنے کی کوشش نہیں کی گئی جو کسی سوال کا جواب دیتا
نظر آئے۔ اس کے برعکس اوپر بیان کی گئی ایک حدیثِ قدسی کو عنوان بنا کر ن۔م۔ راشد
نے جو نظم کہی اس میں تصورِ وقت کے حوالے سے تخلیقی واردات کا اظہار کیا گیا
ہے؎زمانہ خدا ہےزمانہ خدا ہےاسے تم برا مت کہومگر تم نہیں دیکھتے،زمانہ فقط ریسمانِ خیالسبک مایہ، نازک، طویلجدائی کی ارزاں سبیلوہ صبحیں جو لاکھوں برس پیشتر تھیںوہ شامیں جو لاکھوں برس بعد ہوں گیانھیں تم نہیں دیکھتے،دیکھ سکتے نہیںکہ موجود ہیں،اب بھی، موجود ہیں وہ کہیںمگر یہ نگاہوں کے آگے جو رسی تنی ہےیہ رسی نہ ہو تو کہاں ہم میں تم میںہو پیدا یہ راہِ وصالڈاکٹر وزیر آغا نے بھی اپنی ایک نظم میں وقت کا تجزیہ یوں
کیا ہے؎وقت ٹھہرا ہوا ہےزماں کی روانی فقط واہمہ ہےزماں... گول منکوں کا اک ڈھیر جس کومری انگلیاں رات دن گن رہی ہیںمری انگلیوں کو پتہ ہے کہ ہر گول منکاجو بے حس پڑا ہےفقط ایک پل ہے کہ جس کیازل بھی نہیںاور ابد بھی نہیں ہےمگر دیکھنے والے کہتے ہیںمنکے رواں ہیںمری انگلیوں سے گذرتے چلے جا رہے ہیںزماں کی روانی فقط واہمہ ہےہر اک شےخود اپنی جگہ پرحنوطی ہوئی لاش ہےوقت کی منجمد قاش ہےوقت ٹھہرا ہوا ہےاختر الایمان جنھوں نے غزل کو درگذر کرتے ہوئے صرف نظم
کو ذریعۂ اظہار بنایا تھااور وقت کی تمام جہات اور وصفی ماہیت کو سمجھنے کی کوشش
کی ہے،اپنے مجموعے ’بنتِ لمحات ‘ کے پیش لفظ میں کہتے ہیں: ’’میری شاعری میں وقت
کا تصور ایسے ہے جیسے وہ میری ذات کا حصہ ہو۔‘‘زلزلہ اف یہ دھماکہ یہ مسلسل دستککھٹکھٹاتا ہے کوئی دیر سے دروازے کو——کون آیا ہے ذرا ایک نظر دیکھ تو لوکیا خبر وقت دبے پاؤں چلا آیا ہو——توڑ ڈالے گا یہ کمبخت مکاں کی دیواراور میں دب کے اسی ڈھیر میں رہ جاؤں گاوقت یعنی زماں سے یہ خدشہ کہ وہ ’مکاں‘ کی دیوا رتوڑ
ڈالے گااختر الایمان کے تصورِ وقت اور
زمان و مکاں کے باہمی رشتے کے تئیں ان کے ادراک و احساس کی غمازی کرتا ہے۔فکشن میں افسانہ اور ناول دونوں شامل ہیں لیکن پلاٹ اور
کرداروں کی لا محدودیت کے اوصاف کی بنا پر ناول ا پنے وسیع تر کینوس میں فلسفوں اور
نظریات کی ایک پوری کائنات لیے ہوتا ہے اور اسی وجہ سے وقت کے تصور کو ناول کے
تناظر میں تلاش کرنا افسانے کی نسبت کہیں زیادہ آسان اور نتیجہ خیز ہے۔اردو ناول
کی تاریخ یوں تو پچھلے تقریباً ایک سو پچیس سال پر محیط ہے لیکن ترقی پسند تحریک کی
ابتدا کے بعد بعض ادبیtabooتو زائل ہوئے ہی،ادب زندگی سے قریب تر ہو
کر معاشرتی،نفسیاتی اور سیاسی مسائل کی آئینہ داری پر مائل ہوا او ربحیثیت صنفِ
ادبناول نے وہ جدید طرز اختیار کی جسے حقیقت
نگاری کہا گیا۔اس دور کے اہم ناول نگاروں میں عصمت چغتائی اور کرشن چندر جیسے نام
بھی شامل ہیں لیکن وقت کا شعوری احساس بہت واضح طور پر سب سے پہلے عزیز احمد کے یہاں
دیکھنے کو ملتا ہے۔ 1948 میں شائع ان کا ناول ’ ایسی بلندی ایسی پستی‘ خصوصی طور
پر قابلِ ذکر ہے جس میں انھوں نے نام نہاد ا’اونچے طبقے‘ کی انفرادی اور معاشرتی
نفسیات کا بڑا خوبصورت تجزیہ کرتے ہوئے اخلاقی اقدار کے زوال اور اس کے نتیجے کے
طور پر رو نما ہوئے تہذیبی المیے کو اپنے مرکزی کردار سلطان حسین کے ذریعے بڑی
چابکدستی سے پیش کیا ہے۔یہ ایک آفاقی حقیقت ہے کہ سماجی ریا کاری تہذیبی زوال کا
آغاز ہے اور ان کا یہ کردار اسی زوال پذیر معاشرے کا حصہ ہوتے ہوئے بھی حالات سے
مکمل طور پر متفق نہیں اور وقت کے بے رحم تفوق سے نبرد آزما ہے۔ اس کی اندرونی
کشمکش جو دراصل پورے معاشرے کے نفسیاتی ڈھانچے کی عکاسی کر رہی ہے اس خود کلامی سے
عیاں ہوتی ہے۔ ’’بہتا ہوا پانی،دریا،سمندر،وقت۔لیکن تخیل زندگی کا غلام ہے اور
زنددگی وقت کے دربار کی مسخری ہے اور وقت جو ساری دنیا کا احتساب کرتا ہے وہ بھی
رک کر رہے گا۔یوں کہا شیکسپیئر اور بہت سے ماہرینِ طبیعات نے۔زندگی وقت کے دربار کی
مسخری۔میں۔۔ سلطان حسین، میری ابتدا میں میری انتہا ہے۔ پیدائش، افزائشِ نسل اور
موت۔میرے لیے سب کے سب بے معنی ہیں کیونکہ میں متوسط طبقے کا دہریہ بہتے ہوئے پانی،
بپتسمہ کے چھینٹے، زنار کے دھاگے،تسبیح کے دانے پر یقین نہیں رکھتا۔‘‘اور یہ جملہAugustineکے
فلسفۂ وقت، خصوصاً زمان و مکاں کے باہمی رشتے کے بارے میں اس کے نظریے کی طرف
اشارہ کرتا ہے۔ ’ سب کچھ تاریکی کی طرف جا رہا ہے۔ستاروں کے درمیان خلائے مکانی کی
طرف۔‘جدید اردو ناول کا کینوس وسیع تر کرنے اور اس صنف کو نئی
جہات عطا کرنے میں اہم ترین کردار ادا کیا قرۃ العین حیدر نے۔ان کا پہلا ناول ’ میرے
بھی صنم خانے‘ تقسیمِ ہند کے بعد1948 میں شائع ہوا جس میں انہوں نے اودھ کے جاگیرداروں
کی نفسیات،ملمع شدہ کردار اور معاشرتی رویوں کی مغربی طرزِ زندگی کے تناظر میں نہایت
بھرپور عکاسی کی اور تقسیم کے المیے سے پیدا شدہ جذباتی انتشار اور نظریاتی بے سمتی
کو بیان کرتے ہوئے وقت کو مکمل طور سے اس پورے انسانی حادثے کا ذمے دار ٹھہرایا
ہے: ’’ ایک کارواں جو آگے بڑھتا ہے۔ماضی کا افسوس اور فردا کی فکر اس کی رفتار پر
اثر انداز نہیں ہو سکے۔ نئے دن آتے ہیں اور نئی راتیں آتی ہیں۔ جھکڑ چلتا ہے ،
آندھیاں اٹھتی ہیں، کسی کو موت آتی ہے کسی کو نہیں آتی...’’پھر وقت کی
پروازکے ساتھ کوئی نیا معمہ بن جائے گا۔نیا
حل تلاش کر لیا جائے گا۔ہم جہاں ہیں اس جگہ نہ ہوں گے۔یہ سمے آگے نکل جائے
گا۔زندگی کی مقناطیسی رو وقت کے ریگستانوں میں کھو جائے گی‘‘...’’وقت بہت غلط
موقعوں پر آگے بھاگ جاتا ہے اور ہم اسے واپس نہیں لا پاتے۔کتنی ہنسی کی بات ہے‘‘’’وقت
کی بات،یہ وقت کی بات۔جو لمحے گذر جاتے ہیں وہ واپس نہیں آ پاتے۔وہ اپنے ہونے کا
شدید تکلیف دہ احساس چھوڑ جاتے ہیں۔‘‘ایک اور ناول جو تصورِ وقت کے سلسلے میں اہمیت
کا حامل ہے وہ ہے ’ کارِ جہاں دراز ہے‘۔اس ناول میںوقت انسانی زندگی کے اہم ترین
کردار کے طور پر سامنے آتا ہے۔ ’’اجی میں خود مستقبل سے نکل کر آیا ہوں... میں
وقت ہوں... زندگی کا کاغذ کترنے والا۔‘‘چودھری محمد نعیم اس ناول پر اپنے انگریزی مضمون میں
لکھتے ہیں۔’’ قرۃالعین کا بنیادی مسئلہ وقت ہے۔وہ بے چہرہ قوت جو تمام چہروں کے
رنگ بدل دیتی ہے۔ جو افقی بھی ہے اور عمودی بھی،جسے ہم صرف اپنی ذات کے زیاں کی قیمت
پر نظر انداز کر سکتے ہیںاور جو بیک وقت ایک عام گھڑی کی طرح سہل الحصول بھی ہے
اور کائنات کی مانند بے کنار بھی۔‘‘لیکن ’ آگ کا دریا ‘ میں قرۃ العین کے ذریعے وقت کا جوtretmentنظر
آتا ہے وہ منفرد بھی ہے اور عدیم النظیر بھی۔وقت اس ناول کا موضوع ہی نہیں بلکہ
واقعات کا سبب اور کرداروں کی شناخت ہے۔ قرۃالعین کی کئی تحریریں اور آگ کا دریا
خصوصی طور پر اس حقیقت کا غماز ہے کہ وہ بودھ فلسفے سے بہت متاثر رہی ہیں۔’’پچھلی صدی میں کپل وستو کے شہزادے نے بھی جنگل کا راستہ
اختیار کر کے ملک کی اس روایت کو نبھایا تھا... ان کی آمد کے وقت باسٹھ مدرسہ
ہائے فکر اپنی مختلف شاخوں سمیت پہلے سے موجود تھے... خیالات کی اس سلطنت میں
انھوں نے بھی۔ جو شاکیہ منی سدھاوتے کہلائے۔ فلسفے کی ایک اور نو آبادی قائم کر دی
تھی۔ باسٹھ مختلف نظریات... اور زندگی ایک ہے...انسان تنہا ہے...گوتم نے آنکھیں
بند کر لیں‘‘(آگ
کا دریا)فلسفے کی رو سے وقت سب سے بڑی طاقت ہے اور وقت کے بہاؤ
یا گذران سے پیدا شدہ تغیر (جو وقت کے بہاؤ کا ثبوت بھی ہے) ایک ناقابلِ تردید حقیقت
ہے۔یہ تغیر ہی انسان کے تمام دکھوں کا سبب ہے اور یہی اس کو آگہی تک پہنچاتا
ہے۔اس تغیر کے سوا اور کہیں سے انسان روشنی (ہدایت) حاصل نہیں کر سکتا۔’’گوتم زندگی کا پھیلاؤ بہت عظیم ہے۔اس وسعت سے بچتے
رہو...کائنات...اور اس کی وسعت کہاں سے پیدا ہوتی ہے۔؟ کہاں جاتی ہے ؟ ہم کہاں پیدا
ہوئے؟ کس طرح اور کس وجہ سے زندہ ہیں؟ اور یہاں سے کہاں جائیں گے؟ تم جو برہما سے
واقف ہو۔ ذرا بتلاؤ دکھ یا سکھ کس کے حکم سے یہاں رہ رہے ہیں؟ وقت یا فطرت...یا
حادثے...یا عناصر کو سمجھا جائے اسے جو پر جوش کہلاتا ہے جو تمہارے نزدیک پرم
آتما ہے؟ہری شنکر نے بات ختم کی۔اپنشدوں میں لکھا ہے کہ
کائنات آزادی میں پیدا ہوئی آزادی میں موجود رہتی ہے اور آزادی میں سمو جاتی ہے‘‘’’وہی ابدیت،ہری شنکر نے رنجیدہ آواز میں کہا،آزادی اور
ابدیت ایک اور قید نہیں ؟‘‘سوچتے سوچتے گوتم وقت کے اس نقطے پر لوٹ آیا جہاں وہ
اس سمے موجود تھا۔’’ قید اس لیے ہوتی ہے‘‘ اس نے گھاس پر سے اٹھ کر بیٹھتے ہوئے
کہا۔’’ کہ خودی اپنے آپ کو ذہن سے مماثل کر لیتی ہے،اور لہٰذا دکھ اور گناہ اور
ذہنی اور اخلاقی کمزوریوں کا شکار ہو جاتی ہے اور پراکرتی کا تجربہ کسی کو تو کرنا
ہے۔یہ تجربہ خالص روح کرتی ہے۔یہ تجربہ میں بھی کر رہا ہوں۔‘‘ اس نے سوچا۔’’ یہ
تجربہ کرتے کرتے کدھر نکل جاؤں گا،لیکن کوئی پرواہ نہیں۔سوال حقیقت پسندی یا تصوریت
کا نہیں،صحیح عمل اصل چیز ہے۔‘‘ وقت سنسناتا ہوا اس کے چاروں اور ڈول رہا تھا۔اب
مذہب فلسفے کے آگے کمتر درجے کا علم ہو گیا تھا مگر جس مسئلے کو مذہب حل نہ کر
سکا فلسفہ کیا حل کرتا۔کرشنا کا فلسفۂ عمل گیان مارگ بھی دکھاتا ہے اور بھکتی
مارگ بھی، مگر مہاویر نے کہا... خداوند عالم کا کوئی وجود نہیں۔دنیا ابدی ہے اور
اپنے وجود میں قائم اور مادے اور خلا اور دھرم اور ادھرم اور روحوں کی ترکیب سے بنی
ہے۔صرف یہی ایک حقیقت ہے۔اور شاکیہ منی نے کہا۔خدا ہو نہ ہو۔حقیقت محض یہ ہے کہ
دکھ موجود ہیں۔باسٹھ فلسفے اودیا کے اودیا کے باسٹھ گن ہیں۔محبت بیکار ہے۔فلسفہ بے
کار ہے۔سب مہاموہ ہے۔سب مایا ہے۔سب دھوکا ہے۔شروع میں نہ وجود تھا نہ عدم وجود۔ہر
شے خلائے غیر حقیقی ہے۔پھر یہاں خواہشوں کا گذر کہاں؟ کون تمنا کرے گا اور کس چیز
کی؟ کسی چیز کا کسی چیز سے کوئی تعلق نہیں۔ہر شے اپنا لمحاتی وجود خود ہے اور شاکیہ
منی نے کہا ہے کہ ہم سمجھتے ہیںکہ ہم ہیں حالانکہ ہم اضافیت میں ڈوبے ہوئے ہیں۔ہر
شے تکلیف ہے۔سروم دکھم دکھم۔ہر شے فانی ہے۔جسم اور روح دونوں کی کوئی اہمیت نہیں۔روح
لا زوال نہیں۔محض اس کی تشکیل دینے والے عناصرباقی رہتے ہیں۔روح کا آواگون نہیں۔انسان
اس طرح دفعتاً بجھ جاتا ہے جیسے چراغ کو پھونک مار کر گل کر دیا جائے۔صرف واقعات
اور احساسات کا دورِ تسلسل قائم ہے اور رہے گا۔‘‘آگ کا دریا میں وقت کا افقی روپ بھی استعمال کیا گیا
ہے اور عمودی بھی (جسے متصورہ وقت کہیے) بعض ناقدین اور مبصرین کا خیال ہے کہ ناول
کے مرکزی کردار جو ہر دور میں ایک ہی نام کے ساتھ سامنے آتے ہیں وقت کے مختلف روپ
ہیں لیکن میں اس خیال سے اتفاق نہیں کرتا۔ناول کو چار ادوار میں تقسیم کیا گیا ہے
لیکن اس کے پیچھے تاریخیت اور تاریخ کی معتبریت برقرارکھنا مقصد تھا۔وقت وہ قوت ہے
جو ان کرداروں پر اثر انداز ہوتی ہے۔ہر دور میں مختلف طریقے سے۔ہر دور کا گوتم
پچھلے دور کے گوتم سے الگشناخت رکھتا ہے
،الگ عمل اور رد ِ عمل کا مظاہرہ کرتا ہے اور اپنے دور کے معاشرتی نظام کی آئینہ
داری کرتا ہے۔ کرداروں کا باہمی عملinteractionہر دور میں مختلف
اور اس تغیر کا عکاس ہے جو گذرتے وقت کا فطری نتیجہ ہے۔ مگرکال چکر کے زیرِ اثر آخری دور میں گوتمنئے زمانے کا ایکذہین ،جوشیلا اور تخیل پرست نوجوان ہے جو ایک
کامیاب افسر بن کر بھی یہی سوچتا ہے کہ کاش نروان ممکن ہوتا۔آگ کا دریا کا ایک اور کردار ابو المنصور کمال الدین
بھی وقت کے معمے کو حل کرنے کی کوشش میں نظر آتا ہے:’’وقت کے متعلق اس نے پڑھا کہ زمان و مکان اضافی ہیں اور
محض ایسا خلا نہیں جس میں حقیقت وقوع پذیر ہوتی ہے۔وقت کے مسئلے پر کمال بہت گڑبڑایا،
یہ مسئلہ بھی سامی نظریۂ کائنات سے یکسر جدا گانہ تھا جس میں ابتدائے آفرینش سے
روزِ قیامت تک ایک مخصوص با ضابطہ وقفہ تھا جس کے بعد ابدیت ہی ابدیت ہو گی لیکن یہاں
تو ابتدائے آفرینش کے بعد پھر ابتدائے آفرینش تھی اور کوئی ایسا مخصوص نقطہ نہ
تھا جہاں سے وقت شروع ہوا۔یہ حکما کہتے تھے کہ وقت کا لمحہ مختلف انسانوں کے لیے
مختلف ہے۔ انسانی وقتدیوتاؤں کے وقت کا
سو واں اور برہما کے وقت کا دس لاکھواں حصہ ہے۔لہٰذا چھونے اور محسوس کرنے کی دنیا
ہیوجود کے سارے ممکناتسلب نہیں کر لیتی۔ اس نے پڑھا : زمان و مکان حقیقت
کی جہت ہیں اور حقیقت وجود میں آنے کی کیفیت کا دوسرا نام ہے اور ابدی ارتقا اور
اشکال اور ہئیتوں کے پر پیچ نمود اور دنیاؤں کے تسلسل کا ایک ایسا چکر ہے جو کبھی
ختم نہ ہو گا۔‘‘قرۃالعین کو وقت کے مختلف تصورات کا شدید احساس ہے لیکن
ناول میں وقت کا استعمال انھوں نے افقی طور پر کیا ہے یعنی ماضی ،حال اور
مستقبلجن کا تواتر منطقی ہے، تاریخی ہے
اور تمام واقعات سلسلے وار طور پر مربوط ہے حالانکہ کسی نے یہ بھی لکھا ہے کہ قرۃالعین
کے یہاں وقت زِگ زیگzig zagہے
لیکن اس احساس کا سبب واقعاتی تنوع اور مختلف النوع تسلسل ہے۔وقت زگ زیگ نہیں ہو
سکتا۔’ آخرِ شب کے ہمسفر‘ پر اپنے مضمون میں شمیم حنفی نے قرۃالعین کے تصورِوقت
کو ان الفاظ میں بیان کیا ہے : ’’ نہ تو ان کا زماں کا تصور سیدھا سادا اور یک رخا
ہے کہ وقت کے کسی ایک منطقے یا انسانی مقدر کے کسی ایک دائرے کی جزئیات کا سلسلہ
ترتیب دے کر ایک کہانی بنا لیں۔نہ ہی وہ تاریخ کو سماجی حقیقت نگاری کے ترجمانوں کی
صورت محض تاریخ تک رکھنے پر قانع ہیں۔ انھوں نے وقت کی حدوں کو توڑ کر تاریخ اور
اساطیر کے ایک نئے رشتے کی دریافت کی ہے اور معلوم و مانوس واقعات و حوادث کو بھی
ایک انوکھی اور پر اسرار اساطیری جہت سے ہمکنار کیا ہے، جبھی تو ان کے کردار ماضی
اور حال کے خانوں میں ایک ہی سہولت اور آزادی کے ساتھ آتے جاتے دکھائی دیتے ہیں
اور بظاہر گذری ہوئی صورتِ حال سے وابستہ مقدرات کی گونج موجود کے ساتھ آئندہ
زمانوں کی طرف بھی رواں دواں نظر آتی ہے۔‘‘آگ کا دریا کے کردار اپنے مکالموں نیز خود کلامی سے عینی
کے تصورِ وقت کو واضح کرتے رہتے ہیں:’’مجھ سے پہلے اب تک جو کچھ ہوا اس کی ذمے داری مجھ پر ہے
یا نھیں؟ بتاؤ میں کیا لکھوں...گوتم نے پوچھا۔ ’’ وقت کا تعین کرنے کی ضرورت نہیں...سب
خواب کی طرح گذر رہا ہے...گذر جائے گا۔‘‘ ہری شنکر نے جواب دیا۔’’ گذر جائے گا یا
گذرتا رہے گا۔؟ گوتم نے پوچھا۔۔’’یہ
تمھارا اپنا مسئلہ ہے‘‘...’’وقت
اپنے آپ سے منحرف نہیں ہوتا۔وقت سے تم بچ نہیں سکتے اور اپنی اصلی حالت کو پا کر
کوئی چیز اپنے آپ سے انحراف نہیں کرتی۔‘‘’’وقت کے سامنے کوئی رشتے نہیں ہیں...کوئی منطق... کوئی طاقت...وقت پر تمھارا قابو
نہیں رہ سکتا...جو آنکھیں رکھتا ہے وقت
کے ارتقا کو پہچان لیتا ہے۔‘‘قرۃ العین وقت کے’ ارتقا‘ کی بات کرتی ہیں لیکن وقت کے
آگے بڑھنے کا یقین یا عقیدہ تو گھڑی والے وقت سے مشتق ہے جس کے تحت منٹ، گھنٹے
،دن اور دوسرے تمام دورانیے مقرر کیے گئے ہیں۔فرق یہ ہے کہ وقت کا ارتقا ان کے یہاں
چکر دار بھی ہے لہٰذا انھوں نے فلمی تکنیک فلیش بیک کا استعمال بھی کیا ہے اور...
خصوصاً آگ کا دریا میں... منتخب مرکزی کرداروں کو الگ الگ ٹائم کیپسولtime capsulesمیں
رکھ کران کا باہمیinteractionاس
طور پیش کیا ہے کہ ہر ٹائم کیپسول کی اپنی شناخت ہے جو اس دور کے مطابق ہے لیکن ہر
کردار بھی ہر دور یعنی ٹائم کیپسول کے تغیر کی عکاسی کرتا ہے اور اس طرح مسلسل
ادوار کا تاریخی تواتر وقت کے ارتقا کوبخوبی پیش کرتا ہے۔یہ تو ثابت نہیں ہوتا کہ مصنفہ وقت کے کون سے تصور یا
نظریے کی حامی ہیں لیکن مختلف فلسفوں کوjuxtaposeکرنے
کی تکنیک سے وقت کے مختلف تصورات کو اپنے پلاٹ اور کرداروں سے نہایت چابکدستی کے
ساتھ ہم آہنگ کر لیا ہے۔ قرۃالعین سے پہلے یا ان کے بعد وقت کے تصور یا تصورات کا
استعمال کرتے ہوئے اس قسم کا تخلیقی تجربہ کسی نے نہیں کیا۔ ’سلسلے واری‘ یعنیchronologyپیمانہ استعمال کیا جائے
تو ’آگ کا دریا‘ میں ابتدائیں اور انتہائیں دونوں موجود ہیں لیکن عینی آپا نے
ابتداؤں اور انتہاؤں کو یوں خلط ملط کیا ہے کہ ہر کردار کی اپنی ایک ابتدا ہے
اور اپنی ہی انتہا، یا اختتام۔ وقت کے کسی بھی تصور سے ماورا۔بالفاظ دیگر ’آگ کا
دریا‘ ہر گز یہ بتانے کی کوشش نہیں کرتا کہ وقت ’کیا‘ ہے،البتہ یہ توضیح ضرور کر دیتا
ہے کہ وقت کیا’ نہیں‘ ہے؎رہا یہ وہم کہ ہم ہیں ،سو وہ بھی کیا معلومA. Rehman1/1,
Kirti ApartmentsMayur Vihar, Phase-1Delhi- 110091rehmanbey@gmail.com",
ماہنامہ شاعر اور افتخار امام صدیقی، مضمون نگار: قمر احمد,https://ncpulblog.blogspot.com/2025/05/blog-post_28.html,"-مئی 28, 2025","اردو دنیا، فروری 2025بیسویں صدی کی تیسری اور چوتھی دہائی اردو زبان و ادب
کے ادبی رسائل کے لیے بہت زیادہ اہمیت کی حامل ہے۔ اس دور میں’ اردو ‘، ’نگار ‘،
’ہمایوں ‘، ’نیرنگ خیال ‘، ’ عالم گیر ‘، ’ نقاد‘، ’ صحیفہ‘،’ ساقی ‘، ’ ادب لطیف
‘، ’ سب رس ‘ اور ’شاعر ‘ جیسے موقر رسائل منصہ شہود پر آئے۔ماہنامہ ’ شاعر‘ کا
شمار اردو کے ان معدودے چند رسائل میں کیا جا سکتا ہے جو اپنی قدامت اور مقبولیت
دونوں اعتبار سے اہمیت رکھتے ہیں۔ اسی مقبولیت کی بنیاد پر بعض تجزیہ نگاروں نے
شاعر کو ادبی رسائل کا سرتاج ہی نہیں بلکہ سالارِ کارواں کہا ہے۔ ماہنامہ ’ شاعر ‘
کو علامہ سیماب اکبر آبادی نے غالب کی برسی پر 15 فروری 1930 کو بطور پندرہ روزہ
اخبار کی حیثیت سے آگرہ سے جاری کیا۔ دو سال سے بھی کم عرصہ میں ماہنامہ کی صورت
اختیار کر گیا۔ مارچ 1932ء تک ’ شاعر ‘ پندرہ روزہ اخبار کی ہیئت میں بیس صفحات پر
شائع ہوا، اس کے بعد اپریل مئی کا مشترکہ شمارہ تیس صفحات پر محیط ہے۔’ شاعر‘ کی
شروعات ادارہ ’ قصر الادب ‘ کی زیر نگرانی ہوئی جس کو سیماب اکبر آبادی نے1923 میں
آگرہ میں قائم کیا تھا۔ حامد اقبال صدیقی لکھتے ہیں:’’اولاً
اسے ہفت روزہ اخبار کے طور پر شائع کرنے کا منصوبہ تھا لیکن غالب کے یوم وفات 15
فروری 1930 کو پندرہ روزہ اخبار شاعر کا اولین شمارہ منظر عام پر آیا، اس کے
نگراں خود سیماب اور مدیر ان کے بڑے صاحبزادے منظر صدیقی مرحوم تھے۔ سرورق پر ایک
جانب غالب کی تصویر تھی اور دوسری جانب ’ جمعیت الشعراے ہند کا واحد اخبار‘ تحریر
تھا اور ساتھ ہی حضرت سیماب کی نظم کا یہ شعر تھا؎پیدا ہوا ہے فکر کی مشکل کشائی کے لیےشاعر ہے آوازِ خدا ساری
خدائی کے لیے(حامداقبال
صدیقی، سیماب اکبر آبادی، ساہتیہ اکادمی، دہلی 2009، ص 41-42)سیماب اکبر آبادی اجمیر
شریف سے رسالہ ’فانوس خیال‘ جاری کیا۔ بعد ازاں ادارہ ’ قصر الادب ‘سے ماہنامہ ’’
پیمانہ ‘‘ جاری کیا اور پھر 1929 میں اسی ادارے سے اخبار’ تاج‘ جاری کیا،جس میں
ماہنامہ شاعر کے اغراض و مقاصد کو پیش کیا گیا تھا۔عرصہ دراز سے ان کا یہ خواب تھا
کہ ایک ایسے ادبی رسالے کا اجرا کیا جائے جو صرف جماعت شعراکا متفقہ آرگن ہو جس کے ذریعے مشرقی فن شاعری
کو انحطاط کی پستیوں سے نکال کر معراج ترقی پر پہنچایا جا سکے۔ چناچہ ’ شاعر ‘ کے
اجرا سے انھوں نے اپنے اس خواب کو شرمندہ تعبیر کیا۔ ’ شاعر ‘ کے تعلق سے جو اہم
نکات اخبار ’ تاج ‘ میں شائع کیے گئے تھے وہ حسب ذیل ہیں:.1ایک
آل انڈیا لٹریری کانفرنس کا قیام اور اس کے متعلق انتظامی کوششیں۔.2ہندوستان
کے تمام شعرا کو ایک رشتۂ تنظیم و اخوت میں منسلک کرنا۔.3شاعری
کو موجودہ مبتذل انحطاط پذیر حالت سے ابھارنا۔.4موجودہ
شاعری کو اس قابل بنانا کہ وہ ترقی ِ قوم و ملک کا باعث ہو۔.5شعراکے حالات و واقعات ہفتہ وار شائع کرنا۔.6ایک
ایسا ادارۂ اشاعت قائم کرناجو شعرا کے دیوان اور مجموعہ کلام کی طباعت اور اشاعت
کر سکے۔7شعرا
کو گمنامی اور بے قدری کی پستی سے معراج شہرت پر لانا اور ہفتہ وار ان کی غزلیں،
نظمیں اور کلام شائع کرنا۔.8قدیم
اور جدید شاعری کی حمایت کرنا اور فن شریف کو مٹنے سے بچانا۔مذکورہ نکات سے بخوبی اندازہ لگایا جا سکتا ہے کہ
ماہنامہ ’شاعر ‘کی اشاعت کا مقصد اردو شاعری کا فروغ اور بالخصوص ہندوستان کے
شعراکے کلام کی ترویج و اشاعت تھا۔’شاعر
‘نے اپنے ابتدائی دور سے ہی بہت سے شعراکو گمنامی اور بے قدری کی پستی سے نکال کر معراج شہرت عطا کی۔ ابتدا معاصر
اخبارات و جرائد کی نظر میں ’ شاعر ‘ محض شاعری کا گلدستہ تھا اور ان کا مجموعی
ردعمل یہ تھا کہ اس میںنو مشق شعرااور ادبا کی غیر معیاری تخلیقات جمع کر دی جاتی
ہیں۔ ’ شاعر ‘ میں نہ صرف ان اعتراضات کا جواب دیا جاتا تھا بلکہ بعض معیاری رسائل
و اخبارات میں شائع شدہ تخلیقات کے فنی سقم کی نشاندہی کے ساتھ ساتھ نئے شعرا کے
کلام کی اصلاح بھی کی جاتی تھی۔ اس مقصد کی تکمیل کے لیے اکثر بڑے عروضی شعرا کو
دعوت دی جاتی تھی، جن میں جوش ملیح آبادی، حسرت موہانی، اصغر گونڈوی، فانی بدایونی،
جگر مرادآبادی، ریاض خیر آبادی، عزیز لکھنؤی، ساغر نظامی اور سیماب اکبر آبادی
وغیرہ خاص طور پر قابل ذکر ہیں۔ان شعرا کے افکار عالیہ شروع سے ہی ’ شاعر ‘کی زینت
بنتے رہے۔’ شاعر ‘ میں آئینے کے سامنے، شاعرانہ معلومات، اصلاح سخن، استفسار اور
مشورے، محاکات، معیار اور عام فہم عروض کے مستقل عنوانات کے تحت ان ماہرین اور
اساتذۂ فن کے مضامین شائع کیے جاتے تھے۔ ماہنامہ ’شاعر ‘ کی ایک خصوصیت یہ بھی تھی
کہ اس نے ’ مناظمہ ‘ اور ’مناثرہ ‘ کو رواج دے کر ان شعرا میں بھی نثر و نظم لکھنے
کا شوق پیدا کر دیا جو صرف غزل کہتے تھے۔اس تعلق سے ’شاعر ‘ کے ایک شمارے میں ’
مناظمہ سے استغفار ‘ کے عنوان سے مدیر نے لکھا ہے کہ:’’ابھی ہمارے شعرانظم کہنے کے عادی نہیں ہیں، بعض لوگ
نظموں کے اسالیب دیکھنے کے منتظر ہوں گے۔ بعض پہلی مرتبہ نظم اچھی نہ کہہ سکے ہوں
گے، اس لیے ہم اس شعبہ کو بدستور جاری رکھتے ہوئے ان تمام شعرا سے جو شاعر کے خریدار
ہیں یا شاعر کو کسی نہ کسی طرح دیکھتے ہیں۔ التماس گزار ہیں کہ وہ آئندہ اس خصوص
میں پوری توجہ فرمائیں اور جس طرح غزلیں کہنے میں التزام سے کام لیا جاتا ہے اسی
طرح نظمیں کہنے میں بھی کشادہ دلی سے کام لیں۔ ان شاء اللہ مناظمہ کی ترویج طبقہ
شعرا کے لیے بہت زیادہ مفید اور دلچسپ ثابت ہو گی۔‘‘(ماہنامہ
شاعر ممبئی، ہم عصر اردو ادب نمبر 1997، ص 105)ماہنامہ ’ شاعر ‘ اپنے ابتدائی تقریباً بیس سالوں تک
اردو شاعری کی ترویج و ترقی پر زور دیتا رہا۔اس کی ایک خاص وجہ یہ بھی تھی کہ
رسالہ اپنے بانی علامہ سیماب اکبر آبادی کی سوچ کا مظہر تھا۔یہاں یہ بات بھی واضح
کرتا چلوں کہ اگرچہ ’ شاعر ‘ کے بانی سیماب اکبر آبادی تھے لیکن انھوں نے رسالے کی
شروعات کے وقت ادارت کے فرائض کی ذمے داری اپنے بڑے بیٹے اور شاعر منظر صدیقی کو دی
تھی۔منظر صدیقی نے فروری 1932 تک ادارت کے فرائض بخوبی انجام دیے، اس کے بعد علالت
کے سبب وہ دہلی چلے گئے اور ادارت خود حضرت سیماب کے ذمے آگئی اور شریک کار کی حیثیت
سے ان کے دوسرے فرزند اعجاز صدیقی رسالے سے وابستہ ہو گئے بلکہ ستمبر 1935 سے وہ
باقاعدہ مدیر شاعر بنا دیے گئے۔سیماب اکبر آبادی تقسیم ہند کے بعد پاکستان چلے گئے
اور وہیں کراچی میں 1951 کووفات پا گئے۔ سیماب کی وفات کے وقت ان کے چاروں بیٹے منظر
صدیقی، اعجاز صدیقی، سجاد صدیقی اور مظہر صدیقی ان کے ساتھ تھے۔ اعجاز صدیقی والد
کی رحلت کے بعد ماہنامہ ’ شاعر ‘ کے دفتر کو آگرہ سے کراچی منتقل کرنے کے لیے
ہندوستان آ گئے، لیکن وہ واپس پاکستان نہیں جا سکے۔آگرہ میں ان کی طبیعت نہیں لگ
رہی تھی اس لیے دوستوں کے مشورے سے 1951 کے آخری مہینوں میںماہنامہ ’ شاعر ‘ کے دفتر کو لے کر مع اہل و عیال
ممبئی منتقل ہو گئے۔ یہاں سے ماہنامہ ’ شاعر ‘ کا ایک نیا دور شروع ہوتا ہے۔ ممبئی
میں یہ شجر سایہ دار پھلتا پھولتا رہا اور اعجاز صدیقی اسے اپنے خون جگر سے سینچتے
رہے۔اعجاز صدیقی نے ’ شاعر ‘ کو کامیاب بنانے کے لیے ایک طویل جدوجہد کی اور
ہندوستان کی ادبی صحافت میں اسے ایک الگ اور بلند مقام عطا کیا۔ 1935 سے 1978 تک،
وہ تقریباً بیالیس سال ماہنامہ ’شاعر ‘ کی ادارت کے فرائض انجام دیتے رہے۔اعجاز صدیقی
کی وفات (9فروری 1978)کے بعد ان کے بڑے صاحبزادے تاجدار احتشام صدیقی کورسالے کا
مدیر اعلیٰ مقرر کیا گیااور چھوٹے بیٹے افتخارامام صدیقی معاون مدیر ہوئے۔ تاجدار
احتشام صدیقی ماہنامہ ’شاعر ‘ کے بہتر مستقبل کے لیے سعودی عرب چلے گئے اور وہیں
4فروری1981 کو انتقال کر گئے۔ان کی وفات کے بعد ’ شاعر ‘ کی وراثت افتخار امام صدیقی
کے حصے میں آئی، جسے انھوں نے آخری دم تک اپنے بھائی نعمان صدیقی اور حامد اقبال
صدیقی کے تعاون سے جاری رکھا۔افتخار امام صدیقی(1947-2021) علامہ سیماب اکبر آبادی
کے پوتے اور اعجاز صدیقی کے فرزند تھے۔ جنھوں نے اپنی پوری زندگی ماہنامہ ’شاعر ‘
کے لیے وقف کر دی۔ ان کی ذات بہت سارے اوصاف کی جامع خوبیوں کی حامل تھی۔ وہ صحافتی،
علمی، ادبی، غرض ہر میدان میں ایک انفرادی مقام رکھتے تھے۔ باکمال صحافی و شاعر ہی
نہیں با وصف انسان بھی تھے۔ 1981 سے 4اپریل 2021 تک یعنی ان کی وفات تک ماہنامہ
’شاعر ‘ ان کی ادارت میں شائع ہوتا رہا۔اردو کی ادبی صحافت میں بہت کم ایسے مدیران
ہیں جنھوں نے چار دہائیوں تک کسی رسالے کی ادارت کے فرائض انجام دیے ہوں۔ان کی
وفات کے بعد ماہنامہ ’ شاعر ‘کا مستقبل متاثر ہونے کا اندیشہ کیا جا رہا تھااور جس
کا ڈر تھا وہی ہوا، مالی دشواری اور وسائل کی کمی کی وجہ سے جنوری 2022 میں رسالے
کو بند کر دیا گیا۔ایک عہد ساز رسالے کا نودہائیوں کے بعد مالی وسائل کے سبب بند
ہونا اردو داں طبقے کی بے حسی قرار دیا جا سکتا ہے۔افتخار امام صدیقی نے جب ماہنامہ ’شاعر ‘ کی ادارت
سنبھالی تب ان کے سامنے بھی بہت سے چیلینجز درپیش تھے لیکن انھوں نے ’ شاعر ‘ کو
بلا ناغہ اسی آن بان اور شان سے جاری رکھا جس طرح ان کے والد اور دادا مرحوم نے
رکھا تھا۔انھوں نے چالیس سال تک بڑی جانکاہی سے اس پودے کی پرورش کی جس کو ان کے
دادا مرحوم نے لگایا تھا۔اردو صحافت میں نہ معلوم کتنے اقتصادی بحران آئے مگر اس
کی جڑوں کو جنبش نہیں ہوئی۔ اس دوران بہت سے ادبی اور علمی رسالے افق ادب پر طلوع
ہوئے اور قلیل عرصے کی زندگی کے بعد چراغ سحری کی طرح جھلملا کر خاموش ہو گئے۔ یہ
صرف افتحار امام صدیقی کی پر خلوص کوششوں اور ان کی بے نظیر صحافتی قابلیت اور
صلاحیت کا نتیجہ تھا کہ ماہنامہ ’ شاعر ‘ کو ایک طویل عمر نصیب ہوئی جو اس کے کسی ہم
عصر رسالے کو میسر نہیں ہوئی۔یہاں تک کہ 2002 میں افتخار امام صدیقی ایک ٹرین
حادثے میں بری طرح زخمی ہو کر اپنی دونوں ٹانگوں سے معزور ہو گئے تھے۔ اس حادثے کے
بعد سے مشاعروں میں ان کے لامتناہی اسفار کا سلسلہ ضرور منقطع ہو گیا تھا مگر
ماہنامہ ’ شاعر ‘ کی عظمت اور اس کو ترقی دینے کی رفتار میں کمی واقع نہیں ہوئی۔علامہ
اقبال نے رسالہ ’ شاعر ‘ کے تعلق سے اپنے خیالات کا اظہار یوں کیا تھا:’’رسالہ’
شاعر ‘ اب مبتدیوں کے مذاق سے گزر کر منتہیوںکے مفاد کا باعث ہوتا جاتا ہے۔خدا اس
کی عمر دراز کرے۔ میں چاہتا ہوں کہ ہر صوبہ کے سر شتۂ تعلیم میں ’ شاعر ‘منظور کر
لیا جائے۔ خود بھی کوشش کر رہا ہوں، آپ بھی توجہ فرمائیں۔‘‘(شاعر۔
شمارہ جون 1932، ص 5)شاید علامہ اقبال کی دعا ’خدا اس کی عمر دراز کرے ‘
قبول ہوئی کہ آج ’ شاعر ‘ کا شمار اردو کے سب سے قدیم ادبی رسائل میں ہوتا ہے جو
تقریباً بیانوے سال تک اردو زبان و ادب کی خدمات انجام دیتا رہا۔ اس طویل مدت میں
ماہنامہ ’ شاعر ‘ کے مزاج میں بہت سی تبدیلیاں رونما ہوئیں۔ اس نے ترقی پسند تحریک
کے عروج و زوال کو بھی بہت قریب سے دیکھا تھا اور اس کے بعد جدیدیت کے کمالات کا
مشاہدہ بھی کیا تھا۔لیکن ’ شاعر ‘ کی یہ خوبی رہی کہ کسی مخصوص تحریک کا علمبردار
نہیں رہا لیکن ہر دور کے بدلتے ہوئے رجحانات کا ساتھ ضرور دیتا رہا۔ اعتدال پسندی
کو اس نے اپنا شعار بنایا کیوں کہ ’ شاعر ‘ کا مقصد اعلیٰ ادب کی ترویج تھا اس لیے
ہمیشہ ادبی معیارات کو اولیت دی۔ماہنامہ ’ شاعر نے سیاسی اور مذہبی موضوعات سے ہمیشہ گریز
کیا۔خالص ادبی و لسانی مواد کو زیر بحث لایا گیا۔’ شاعر ‘ کی کامیابی کا راز شاید
اسی میں مضمر ہے کہ اس نے اپنے دامن کو ہمیشہ وسیع رکھا۔ جہاں اس نے نامور
قلمکاروں کو اپنے صفحات پر جگہ دی وہیں اردو کی نئی نئی آوازوں اور نئے نئے چہروں
کو ادبی دنیا سے روشناس کرایا۔غالباً اردو کا یہ واحد رسالہ ہے جس میں غیر ملکی
ادبا اور شعراکی نگارشات دلکش اور منفرد انداز میں شائع ہوتی رہیں۔ان نگارشات سے بین
الاقوامی سطح پر اردو کی صورتِ حال کا پتا چلتا ہے۔ماہنامہ ’ شاعر‘ کی نمایاں ترین خصوصیت اس کے موضوعاتی
خاص نمبر ہیں جو اپنے آپ میں بے مثال اور دستاویز کی حیثیت رکھتے ہیں۔ ابتدا میںاعجاز
صدیقی کی ادارت میں نکلنے والے خصوصی نمبرات میں کار امروز نمبر 1935، آگرہ نمبر
1936، سالنامہ نمبر مئی 1937، افسانہ نمبر 1954، سعادت حسن منٹو نمبر 1955، خاص
نمبراپریل1959، غالب نمبر 1969، گاندھی نمبر 1969، ناولٹ نمبر 1971، قومی یکجہتی
نمبر1974،کرشن چندر نمبر1967 اورہم عصر
اردو نمبر 1977خاص طور پر قابل ذکر ہیں۔ اعجاز صدیقی کے بعد افتخار امام صدیقی نے
بہت کم وقت میں اپنی بے حد تخلیقی صلاحیتوں کے ساتھ ’ شاعر ‘ کے متعدد متنوع رنگ
کے شمارے شائع کر کے ادبی حلقوں میں اعتبار قائم کر لیا۔ان کے یاد گار اور تجرباتی
خصوصی شماروں میں ایک شمارہ1980کے نام،خلیل الرحمن اعظمی نمبر 1980،نثری نظم اور
آزاد غزل نمبر1983، یگانہ نمبر 1985، اقبال نمبر 1988، افسانہ نمبر 1992 اور ہم
عصر اردو ادب نمبر1997 وغیرہ شامل ہیں۔’شاعر ‘ کے ابتدائی خصوصی شماروں میں’سالنامہ نمبر ‘ کافی
اہمیت کا حامل ہے۔ یہ شمارہ مئی 1937 میں شائع ہوا جو 525صفحات پر مشتمل ہے۔ اس کا
نصف حصہ ’ آگرہ سکول نمبر ‘ کے لیے وقف کیا گیا۔ اس حصے میں 200کے لگ بھگ شاعروں
کے کلام کا انتخاب شائع کیا گیا ہے اور کئی شعرا کے حالات زندگی نہایت سلیقے کے
ساتھ مرتب کیے گئے ہیں۔اس شمارے میں خواجہ میر علی تبریزی موجد خط نستعلیق کی خوش
نویسی کے عکس بھی شائع کیے گئے ہیں۔شمارے میں جدت یہ جلوہ گر ہوئی کہ آگرہ اسکول
کے موسس اعلیٰ سیماب اکبر آبادی اپنے تلازمہ کے کلام کی اصلاح جس مہارت اور چابک
دستی سے کرتے تھے، اس کے کئی نمونوں کے عکس اس اشاعت میں شامل کیے گئے ہیں۔ آخر میں
112شاعروں کے تذکرے درج ہیں اور ساتھ ہی 105شاعر تصویر کی صورت میں رونق افروز ہیں۔
اتنی بڑی تعداد میں شعرا کی تصویر شاید ہی اب تک کسی شمارے کی زینت بنی ہوں۔’ہم عصر اردو ادب
نمبر ‘ ماہنامہ ’ شاعر ‘ کا سب سے مقبول ترین خصوصی نمبر ہے، جس کی پہلی جلد مئی
تا دسمبر 1997 میں منظر عام پر آئی۔یہ جلد 1240صفحات پر مشتمل ہے۔اردو رسائل کی
تاریخ میں شاید یہ سب سے زیادہ ضخیم نمبر ہے، جسے اردو شعروادب کا عالمی گائوں بھی
کہا گیا ہے۔اس خصوصی نمبر میں آگرہ اسکول، علامہ سیماب اکبر آبادی، معاصر تنقید،
مکاتیب، مشاہیر، ہم عصر افسانہ، معاصر اردو شاعری پر پر مغز مقالات اور بہترین
شعرا اور نثر نگاروں کی اعلیٰ تخلیقات و نگار شات شائع کی گئی ہیں۔ مزید برآں
مختار صدیقی، اوپندر ناتھ اشک، رام لعل اور مالک رام کے خصوصی گوشے بھی شائع کیے
گئے ہیں۔شمارے کے اختتام پر اردو شاعروں اور ادیبوں کی ایک ڈائرکٹری بھی دی گئی ہے
جس میں غیر ممالک کے ادیبوں اور شاعروں کا بھی احاطہ کیا گیا ہے۔ مدیر ’ شاعر ‘
افتخار امام صدیقی اس شمارے کے اداریے میں یوں رقمطراز ہیں:’’اردو
شعرو ادب کا یہ کوئی انتخاب نہیں ہے۔ کسی طرح کی کوئی انتھولوجی بھی نہیں ہے۔ یہ
کوئی سالانہ جائزہ یا کوئی دس سالہ جائزہ یا پھر پچاس سالہ ادب کا محاکمہ بھی نہیں
ہے۔بظاہر اس کا عنوان ’ ہم عصر اردو ادب نمبر ‘ ( اردو شعرو ادب کا عالمی گائوں)
ہے اور 1990 کے بعد شعرو ادب کو عمل میں رکھا گیا ہے لیکن ترقی پسندوں اور جدیدیوں
کے ادبی کارناموں کو بھی موضوع بنایا گیا ہے۔ اس حوالے سے آزادی ہند اور ہندوستان
کی تقسیم کے آس پاس کے شعرو ادب کی بات بھی ہوئی ہے لیکن طے شدہ موضوع کو اس کے میکانکی
مضمرات کے ساتھ یا خاص نمبر کے کسی بھی تصور سے الگ ہو کر ’ ہم عصر اردو ادب نمبر
‘ کی تینوں جلدوں کو دیکھنا اور سمجھنا ہو گا۔‘‘(ماہنامہ
شاعر، اداریہ، ہم عصر اردو ادب نمبر 1997 ص 25)مذکورہ شمارے کی مقبولیت کو دیکھتے ہوئے 1999 میں لندن
میں اسے ایک ادبی ایوارڈ سے بھی نوازا گیا تھا۔یہ خصوصی نمبر افتخار امام صدیقی کی
سات سالہ کاوشوں کا ثمرہ تھا جسے اردو زبان و ادب کا کوئی بھی سنجیدہ قاری کبھی
فراموش نہیںکر سکتا۔’ شاعر ‘ کے دیگر خصوصی شماروں میں غالب نمبر، افسانہ نمبر،
کرشن چندر نمبر، گاندھی نمبر، ناولٹ نمبر اور خلیل الرحمن اعظمی نمبروغیرہ بھی
دستاویزی حیثیت رکھتے ہیںاور اردو دنیا میں قدر کی نگاہ سے دیکھے جاتے ہیں۔خصوصی
نمبرات کے علاوہ ’ شاعر ‘ نے 1970 میں پہلی بار گوشوں کی اشاعت کا سلسلہ شروع کیا۔
اولین کاوش ’ گوشہ راجندر سنگھ بیدی ‘ کی تشکیل سے ہوا۔ اس کے بعدمختلف قلمکاروں کے تقریباً سو سے زائد خصوصی
گوشےشائع ہو چکے ہیں، جن میں انور خان،
نثار احمد فارقی، مشفق خواجہ، احمد ندیم قاسمی، دپتی مشرا، قمر جمالی، جوگندر پال
اور پروفیسر مسعود حسین خان کے گوشے خاص طور پر قابل ذکر ہیں۔ان خصوصی گوشوں کی ایک
اہم خوبی افتخار امام صدیقی کے ادبا و شعراسے لیے گئے انٹرویوز ہیںجو ’ فنکار اب بھی مستور ہے‘ کے عنوان سے شائع ہوتے
تھے۔افتخار امام صدیقی نے ہی ہندوستان کے اردو قارئین کو ’ اردو کی نئی بستیوں ‘ سے
متعارف کروایا۔ادبی صحافت کی ترقی کا دارومدار اداریوں پر بھی ہوتا
ہے۔ اور ماہنامہ ’ شاعر ‘ اپنے بے باکانہ اداریوں کے لیے کافی مشہور ہے۔اس میں
لکھے گئے اداریے حالات حاضرہ پر ہوتے ہیں۔ خواہ وہ ادبی حالات حاضرہ ہوں یا سیاسی،
عام طور پر ادبی رسائل میں ادبی مباحث کو ہی جگہ دی جاتی ہے۔بقول فرانسیسی فلسفی
ژال پال سارتر، جو ادیب سیاسی شعور نہیں رکھتا اور سیاسی حالات ِ حاضرہ سے بے خبر
ہو وہ ادیب ہی نہیں ہے۔ ’ شاعر ‘ کے مدیر اعجاز صدیقی ہوں یا ان کے بیٹے افتخار
امام صدیقی، دونوں ہی بیدار ذہن کے مالک اور مستقل حالات کی نبض پر ہاتھ رکھے ہوئے
تھے۔افتخار امام صدیقی تو ایک نڈر اور بے باک صحافی تھے۔ ’ شاعر ‘ میں لکھے گئے
اداریے ان کی شخصیت کے عکاس ہیں۔ انھوں نے بغیر کسی نتائج کی پرواہ کیے ہوئے اداریے
تحریر کیے ہیں۔جن موضوعات پر بھی انھوں نے اداریے لکھے، وہ فنی معیارات پر پورے
اترتے ہیں۔ ان کے اداریوں سے اردو زبان و ادب کی صورت حال اور فروغ و اشاعت کے
علاوہ ادبی منظر نامے کا بھی پتا چلتا ہے۔مختصراً یہی کہا جا سکتا ہے کہ ماہنامہ ’ شاعر ‘ اپنی
گونا گوں صفات اور خصوصیات کے باعث ہندوستان کے ان چند مایہ ناز اور اہم ادبی
رسائل میں شامل ہے، جن کی خدمات کو اردو زبان و ادب اور صاف ستھری و بے داغ صحافت
کے لیے ہمیشہ یاد رکھا جائے گا۔ رسالے کو یہ بلندی اور سرفرازی عطاکرنے میں افتخار
امام صدیقی کی علمی بصیرت اور ادب شناسی کا بڑا ہاتھ ہے۔ اگر یہ کہا جائے کہ
ماہنامہ ’ شاعر ‘ ایک رسالہ ہی نہیں بلکہ ایک صدی پر محیط داستان ہے جو افتخار
امام صدیقی کی وفات کے بعد اپنے اختتام کو پہنچی تو بے جا نہ ہو گا۔Dr. Qammer AhmedLecturer, Vishwa Bharti Womens College,Rainawari, Srinagar, 190003(J&K)Mob: 7006014038Email: qammerahmed3@gmail.com",
اردو کا صوتی ذخیرہ اور صوتی نظام لاثانی ہے، پروفیسر رئیس انور,https://ncpulblog.blogspot.com/2025/05/blog-post_27.html,"-مئی 27, 2025","اردو دنیا، فروری2025خان محمد رضوان:پروفیسر رئیس انور صاحب، یوں تو آ پ کی
تحریریں رسالوں میں ایک عرصے سے دیکھ رہا ہوں مگر ذاتی طور پر آپ کے متعلق میری
واقفیت کم ہے۔ اپنے بارے میں قارئین کو کچھ بتائیں۔پروفیسر رئیس انور:رضوان صاحب، اس مصاحبے کے لیے میں آپ کا شکر گزار ہوں۔ دراصل میرا آبائی
وطن بہار شریف ضلع نالندہ ہے۔ وہاں کے استھاواں بلاک میں ایک گائوں موہنی ہے جہاں
میرے جد امجد جیوٹھلی (ضلع پٹنہ) سے آکر آباد ہوگئے تھے۔ میرے والد مجیب الرحمن
مرحوم بچپن میں تعلیم حاصل کرنے کلکتہ چلے گئے تھے اور فراغت کے بعد وہیں پر یسیڈینسی
کالج (جسے اب یونیورسٹی کا درجہ مل گیا ہے۔) میں فارسی کے استاد ہوگئے۔ اسی بناپر
میری پیدائش اور رہائش وغیرہ کلکتہ میں تھی۔ محمد جان ہائی اسکول، مولانا آزاد
کالج اور کلکتہ یونیورسٹی سے تعلیم مکمل کی۔ 1978 میں ایم اے کرنے کے بعد ریسرچ میں
مشغول ہوگیا۔ جلد ہی 1979میں بھاگلپور یونیورسٹی میں لکچر ر شپ مل گئی مگربہ وجوہ
میں نے ایک سال بعد جون 1980 میں جوائن کیا۔ جنوری 1988میں مجھے متھلایونیورسٹی میں
ریڈر کی حیثیت سے منتخب کیا گیا۔ وہیں میں ترقی پاکر پروفیسر اور صدر شعبہ بھی
بنا۔ سنٹرل لائبریری اور لائبریری اور انفارمیشن سائنس کا ڈائرکٹر بھی رہا۔علاوہ
بریں بارہ سال تک مولانا آزاد چیئر کا ڈائرکٹر رہا۔ کلکتہ کا ایک خاص ماحول، مزاج
اور کلچر ہے جس سے میں متاثر ہوں۔ اس لیے بہار میں مجھے ایڈجسٹ کرنے میں دقت ہوتی
رہی ہے۔مجھے ابھی 2024 میں دوبارہ مولانا
آزاد چیئر کے نگراں کے عہدے پر بحال کیا گیا ہے۔خر : آپ اپنے
ہم عصروں پر بھی روشنی ڈالیں۔را :کلکتہ
میں غلام نبی، محمد مظفر حسین، فہمیدہ بیگم اور ساجدہ بانو وغیرہ میرے ہم جماعت
تھے۔غلام نبی، وکٹوریہ میموریل کلکتہ میں آفیسر ہوگئے تھے۔ مظفرحسین اورنگ آباد
(بہار)کے کسی کالج میں استاد تھے جب کہ فہمیدہ اور ساجدہ کلکتہ کے کالجوںمیں تدریس
کرتی رہیں۔ سینئر لوگوں میں یوسف ترقی، شمیم انور اور ابوبکر جیلانی تھے۔ یہ لوگ
بھی وہیں کالج اور یونیورسٹی سے وابستہ تھے۔ بھاگلپور میں شاداب رضی اور محمد
بدرالدین اچھے استاد اور دوست تھے۔دربھنگہ میں ڈاکٹر منصور عمر، ڈاکٹر مظفر مہدی
اورڈاکٹر ارشد جمیل میرے اہم رفقا تھے۔ ان سے علم وادب پر نوک جھونک بھی ہوتی تھی۔
معاصرانہ چشمک ایک فطری عمل ہے۔ اگر یہ مثبت، صحت مند اور ادب و تہذیب کے دائرے میں
ہو تو اس سے فائدے بھی ہوتے ہیں۔خ ر:محترم آپ کے وقت میں اردو کے وہ کون سے رسالے تھے
جو زبان وادب کی ترویج کر رہے تھے اور سب سے زیادہ آپ کو کس رسالے نے متاثر کیا؟را:ہمارے زمانے میں بیسویں
صدی، شمع، سریتا اور کھلونا وغیرہ بڑوں اور بچوں میں مقبول تھے اور کلکتہ میں
آسانی سے مل جاتے تھے۔ جب میں کالج میں پہنچا تو ماہنامہ آجکل، نیا دور، شاعر
اور کتاب پڑھنا شروع کیا۔ بعد میں زبان وادب، پٹنہ اور روح ادب کلکتہ بھی مطالعے میں
آیا۔ کالج میں استاذی پروفیسر اعزاز افضل ترقی پسندانہ مزاج رکھتے تھے۔ ’عصری
ادب‘ اور’ عصری آگہی‘ ان کے یہاں زیر بحث رہتا۔ یونیورسٹی میں استاذی ظفر اوگانوی
’شب خون‘، ’سوغات‘ اور ’الفاظ‘ کے مندرجات پر گفتگو کرتے۔ استاذی شاہ مقبول احمد
اور والد محترم کی توجہ کلاسیکی ادب پر مرکوز تھی۔ اسی بناپر میں کسی خاص ادبی تحریک
یا رجحان سے وابستہ نہیں ہوا۔ ہاں سن شعور کو پہنچنے کے بعد’ عصری ادب‘،’ عصری
آگہی‘، ’الفاظ‘ اور’ سوغات‘ وغیرہ زیادہ انہماک سے پڑھتا تھا۔خر:آپ اپنے
علمی وادبی کام کی تفصیلات بتائیں۔را:رضوان
صاحب میں نے شروعات شاعری سے کی۔ شاید والد محترم اور استاذی اعزاز افضل سے قربت
کا اثر تھا۔ طالب علمی کے زمانے میں افسانے اور ناول بھی پڑھا کرتا تھا۔ اس لیے
افسانہ نگاری کی بھی کوشش کی۔ شاعری اور افسانے کلکتہ ریڈیو پر بھی پڑھے۔ رسالے میں
بھی چھپوائے۔ اس کے بعد رپورتاژ لکھے پھر مضمون نگاری اور تحقیق کی طرف راغب ہوا۔
غالب کے ایک بنگالی ہم عصر جنم جی مترا ارمان کے دو مخطوطے ’تذکرہ نسخۂ دلکشا‘اور
’منتخب التذکرہ‘ ترتیب دے کر شائع کیا۔ ایک اور کتاب ’جنم جی متر ارمان حیات و
خدمات‘ لکھی۔ مضامین کا مجموعہ ’بازیافت پرویز شاہدی‘ مرتب کیا۔ تنقیدی وتحقیقی
مضامین، تقریظ، تبصرے، ترجمے وغیرہ لگاتار شائع ہوتے رہے ہیں۔ اس نوع کی تحریروں
کے کئی مجموعے بھی چھپ چکے ہیں۔ حالیہ برسوں میں ’بنگال کے اردو تذکرے‘ (2021)اور
’تلمیذ میر: غلام علی راسخ عظیم آبادی‘(2023)شائع ہوئی ہیں۔خر: آپ ہندی
اور انگریزی زبان کے ادب کے مقابلے میں اردو ادب کو کہاں پاتے ہیں؟ر ا:دیکھیے اصل میں ادب اپنے ماحول میں پنپتا ہے۔کسی بھی ملک یا علاقے، اس کے سماج، ا س کے کلچر
اور اس کی تہذیب کا عکس ادب میں موجود ہوتا ہے۔ مغربی ممالک کا سماج، وہاں کے
جغرافیائی حالات، روزمرہ کی زندگی اور دوسرے معمولات مشرقی ملکوں سے الگ ہیں۔ وہاں
کی روز مرہ کی زندگی میں بہت سی ایسی قدریں ہیں جو ہمارے یہاں معیوب سمجھی جاتی ہیں
جیسے نام نہاد آزادی، از حد کھلاپن، عریانیت، تصوراتی نراجیت وغیرہ۔ اتنا کہاجاتا
ہے کہ وہاں کی تقلید میں یا یوروپی ادب کے اثر سے ہندی اور اردو میں بھی کچھ عناصر
داخل ہوئے ہیں اور اس عمل کوIntellectualismکا
نام دیا جاتا ہے۔ پھر بھی اردو ہندی کا نثری ادب اپنی الگ اور آزادانہ پہچان
بنائے ہوئے ہے۔جہاں
تک ہندی ادب کا سوال ہے، افسانے، ناول، تنقید وغیرہ بڑے معیاری ہیں مگر شاعری کسی
حد تک کمزور ہے۔ اردو شاعری میں جس پائے کے نفیس و نازک احساسات اورجمالیات کا دل
کو چھولینے والا اظہار ہوتا ہے اور دلکش اسلوب بھی ہوتا ہے، ہندی شاعری اس سے قدرے
دور ہے۔خ ر: کیا اردو اساتذہ کا معیار کچھ کم ہوا ہے؟ اب اچھے
ادیب، نقاد اور شاعر پیدا نہیں ہورہے ہیں؟را:تلخ سچائی یہ
ہے کہ ہمارے کئی اساتذہ صرف ملازمت کرتے ہیں اور اردوکے استاد بن کر دوسرے کام میں
زیادہ دلچسپی لیتے ہیں۔ اردو زبان کے مستقبل، طلباکے مستقبل اور تدریس کے فرائض سے
انھیں کم سے کم دلچسپی ہوتی ہے۔ طلبا کو نوٹس دے کر سمجھتے ہیں کہفرض منصبی ادا ہوگیا۔ زبان وادب کو پڑھنے، اپنے
طور پر سمجھنے اور سمجھانے سے بہت کم تعلق رکھتے ہیں۔ بعض اساتذہ تدریس کے بجائے
سمینار، سمپوزیم اور جلسوں میں ایسا مصروف رہتے ہیں کہ رزق کے حلال اور حرام کی تمیز
ہی نہیں رہتی۔جب
استاد اور شاگرد کا رشتہ اتنا کمزور ہو۔ تدریس کے تقاضے اور تقدس پامال ہونے لگیں
تو ماحول میں بیزاری آنے لگتی ہے۔ ایسے میں درس گاہوں سے اچھے ادیب، نقاد اور
شاعر کیسے نکلیں گے۔ آپ ہی سوچیے۔خ ر: کیا تحقیق و تنقید کا معیار گرا ہے؟ اگر ایسا ہے
تو اس کی وجہ کیا ہے؟را:جامعاتی
تحقیق میں یقینا گراوٹ آئی ہے یہ ہر سبجیکٹ میں ہے۔ اس کی وجہ یو جی سی کے بنائے
ہوئے اصول و قواعد ہیں جن کے مطابق ریسرچ پیپر اور ریسر چ ڈگری کے لیے مخصوص اضافی
نمبر ہیں۔ اسی بناپر باصلاحیت طلبا کے ساتھ ساتھ بے صلاحیت بھی اس کے لیے جگاڑ
لگاتے ہیں اور ہم میں سے چند لوگ پیسے کی خاطر پیپر اور تھیس لکھ کر بے صلاحیت یا
کم صلاحیت والوں کی سرپرستی کر تے ہیں۔ انھیں لکھ کر دے دیتے ہیں یا نقل کروادیتے
ہیں۔ اسے ڈگری کا کمرشیلایزیشن کہنا چاہیے۔ لہٰذا معیار کی گراوٹ میں چند طلبا کے
ساتھ ساتھ بعض اساتذہ بھی شریک ہیں۔خ ر: ادب کی مبادیات کیا ہیں؟ ایک طالب علم یہ کیسے
محسوس کرے گا کہ اس فن پارے میں ادبیت ہے یا نہیں ہے؟را:یہ بہت
مشکل اور سنجیدہ سوال ہے۔ اس ضمن میں سب سے پہلے میں یہ واضح کردوں کہ ادب بنیادی
طور پر موضوع، اسلوب اور ہیئت کا اٹوٹ، مربوط اور دلکش مجموعہ ہوتا ہے۔ ادب کا
مطالعہ کرتے وقت یہ دیکھنے کی کوشش کی جاتی ہے کہ اس میں جذبہ، احساس یا خیال کیسا
ہے۔ اس کی زبان اور اس کا اسلوب کیسا ہے نیز جس ہیئت میں پیش ہوا ہے، اس میں سماکر
اس کے تقاضوں کو پورا کررہا ہے یا نہیں۔ یہاں ایک مسئلہ یہ بھی سامنے آتاہے کہ ایک
ہی خیال کو کئی شاعر یا نثر نگار اپنے طور پر پیش کر سکتے ہیں۔ اس صورت میں تقابل
کا سوال ابھرتا ہے کہ کس فن پارے میں اثر آفرینی ہے۔ کسے پڑھ یا سن کر ہماری حس بیدار
ہوجاتی ہے۔ ہمارے شعور میں گرماہٹ پیدا ہوتی ہے۔ آل احمد سرور کی زبان میں مسرت
اور بصیرت حاصل ہوتی ہے۔ دراصل ادب میں اسلوب کی بڑی اہمیت ہے۔ موضوع یا خیال اسی
کے وسیلے سے ہیئت میں ضم ہوتا ہے۔ اس لیے میری نظر میں ادب کی قدر و قیمت کا دار و
مدار اسلوب پر ہے۔ میں اسلوب کے سلسلے میں زیادہ نہیں بولوں گا۔ اس کی تعریف و تشریح
بڑی پیچیدہ اور بڑی حد تک فلسفیانہ ہے۔ اس میں زبان، تکنیک اور تخلیقی عمل وغیرہ کی
بحث شامل ہوجائے گی۔خر:کیا یہ
درست ہے کہ اردو رفتہ رفتہ ختم ہوتی جارہی ہے یا اسے ختم کرنے کی ساز ش رچی جارہی
ہے؟را:اس میں بہت
حد تک سچائی ہے۔ آج کل اردو جاننے والے بلکہ پڑھے لکھے لوگ ہندی سے متاثر نظر
آتے ہیں۔ اسی وجہ سے اردو کا بنیادی ڈھانچہ دن بہ دن کمزور ہوتا جارہاہے۔ آپ غور
کیجیے، اردو الفاظ اور محاورات کس تیزی سے بگڑرہے ہیں یا بگاڑے جارہے ہیں۔ اب
معلوم چلا، علمائوں، حالاتوں وغیرہ میڈیا سے ہوتے ہوئے عوام میں رائج ہوتے جارہے ہیں۔اگر پڑھے لکھے لوگ صحت زبان کا لحاظ نہیں رکھیں
گے تو زبان کمزور ہوگی اور ہماری اردو زبان کا اردو تہذیب کا نقصان ہوگا۔آسان
زبان یاہندوستانی الفاظ پر مشتمل زبان استعمال کرنا اچھا ہے۔ میں تو یہاں تک کہتا
ہوں کہ اردو میں علاقائی الفاظ بھی کھپائے جاسکتے ہیں مگر اس کا مطلب ہرگز یہ نہیں
کہ اردو قواعد، ا س کے اپنے کینڈا اور اس کی اپنی پہچان سے سمجھوتہ کیاجائے۔خر: کیا مدارس
کے فارغین کی وجہ سے آج اردو بچی ہوئی ہے؟ اگر مدرسہ والے نہ ہوتے تواردو میں
قابل قدر کام نہ ہوتا؟را:یہ جزوی
طور پر درست ہے۔ آج کل بہار کے مدرسوں سے جو بچے اردو کی اعلیٰ تعلیم حاصل کرنے
آرہے ہیں، وہ بہت کمزور ہوتے ہیں۔ ان میں ادب کا وہ شعور نہیں ہوتا جو پہلے کبھی
ہوا کرتا تھا۔ بہار میں عالم اردوکی سند والے ایم۔ اے۔ اردو میں داخلہ لیتے ہیں۔
ان کا املا اور جملہ بہتر ہوتا ہے مگر شعر وادب اور تاریخ ادب کی سمجھ برائے نام ہی
ہوتی ہے۔ ان پر اساتذہ کو زیادہ محنت کرنا پڑتی ہے۔جہاں
تک قابل قدر کام کا سوال ہے۔ جیسا کام پروفیسر عبدالمغنی، پروفیسر ظفر اوگانوی،
پروفیسر ابوالکلام قاسمی، پروفیسر ظفر احمد صدیقی وغیرہ نے کیا ہے جو بہت پہلے
مدرسوں سے فارغ ہوئے تھے مگران لوگوں کے بعد ایک گیپ ہوگیا ہے۔خر:اردو کے
مستقبل کے تعلق سے آپ کی کیا رائے ہے؟را:میری
سمجھ سے اردو کا مستقبل زیادہ روشن نہیں ہے۔ ایک عرصے سے لپی بدلنے کی بات ہورہی
ہے۔ اردوکے کئی اساتذہ کو میں ذاتی طور پر جانتا ہوں جو صحیح زبان نہیں لکھ سکتے ہیں،املا
تک غلط لکھتے ہیں۔ پانچ دس منٹ کسی موضوع پر بول نہیں سکتے ہیں۔ میں نے بہار، کے
دو مشہور کالج اور دو یونیورسٹی میں تدریس کی ہے اور بہت کچھ دیکھا ہے۔ اردو کے
طلبا عام طور پر دستخط یا درخواست کے لیے ہندی کا انتخاب کرتے ہیں۔ اکثر طلبا اردو
میں درخواست لکھ بھی نہیں سکتے۔ اب ایسی صور ت میں اردو کے مستقبل کے بارے میں کیا
رائے دی جائے۔ میرا ماننا ہے کہ شمالی ہندوستان میں بول چال کی زبان اردو ہے مگر
لکھنے کی زبان ہندی ہوگئی ہے۔خر: اردو رسم
الخط ہمیشہ تنقید کا نشانہ بنتا رہا ہے۔ غیر تو غیر اپنے بھی اردو رسم الخط کی
مخالفت کرتے ہیں۔ کیا اردوکو اس کے رسم الخط کے بغیر باقی رکھا جاسکتا ہے؟ر ا:دیکھیے بہت سے ایسے الفاظ ہیں جو اردو رسم الخط ہی
میں زندہ رہ سکتے ہیں۔ دیوناگری یا رومن لپی میں وہ دم توڑ دیں گے۔ ذ، ز، ض، ظ
والے الفاظ تو فنا ہوجائیں گے۔ ان کا صحیح تلفظ ناپید ہوجائے گا۔ یہی حال ’ژ‘ والے
لفظوں کا ہوگا۔ دراصل اردو کا صوتی ذخیرہ لاثانی ہے۔ اس کا نظام بھی بڑا جامع اور
وقیع ہے۔ اصوات کی ایسی زرخیزی غالباً دوسری کسی زبان میں نہیں ہے۔ صوتی ذخیرے کا
دارو مدار لپی پر ہے۔ لپی کی تبدیلی سے یہ بے نظیر ذخیرہ بالکل ختم ہوجائے گا۔
اردوکی ساری دلکشی، چاشنی اور سحر انگیزی مختلف اصوات کی شمولیت اور انضمام سے ہے
اور اس معاملے میں بر صغیر کی کوئی زبان اردو کی ہمسر نہیں ہوسکتی۔ دوسری کسی لپی
میں ایسی انضمامی توانائی اور تخلیقی سلیقہ مندی نہیں ہے کہ حسن ادا کے ساتھ دوسری
زبانوں کے الفاظ کو نیا پیراہن عطا کردے یا دوسری زبانوں کے الفاظ کو صحیحAccentکے ساتھ ادا کرسکے۔دوسری اہم بات یہ ہے کہ زبان اپنی لپی کے ساتھ زندہ رہتی
ہے۔ ہمیں عبرانی زبان سے سبق لینا چاہیے۔ قیام اسرائیل سے قبل یہودیوں کا کوئی الگ
ملک نہیں تھا مگر اس قوم نے اپنی زبان کو سینہ بہ سینہ محفوظ رکھا اور ملک ملنے کے
بعد وہاں اسے رائج کیا۔ اس لیے اردو زبان کو اس کی لپی کے ساتھ ہی زندہ رکھا
جاسکتا ہےورنہ یہ جس لپی میں لکھی جائے گی،
اسی میں ڈھل کر ختم ہوجائے گی۔خر:اچھا اب یہ
بتائیں کہ نئی نسل اردو سے کیوں دور ہوتی جارہی ہے ؟ اسے اردو سے کیسے جوڑے رکھا
جاسکتا ہے؟را:دیکھیے، یہ
دور کمر شیلائیزیشن اور ٹیکنالوجی کا ہے۔ تعلیم کا بہت چرچا ہے مگر روایتی تعلیم کی
طرف سماج کا کمزور طبقہ راغب ہوتا ہے۔ جدید سائنس اور ٹیکنالوجی کی تحصیل باعث فخر
ہے مگر مہنگی ہے۔ سوائے ہندی کے دوسری دیسی زبانوں کا اسکوپ کم سے کم ہوتا جارہا ہے۔
اردو بھی اس رجحان سے متاثر ہورہی ہے۔ اچھے پرائیویٹ اسکولوں بلکہ کئی سرکاری
اسکولوں میں اردو کی تعلیم نہیں ہوتی ہے اور گارجین بڑی خوشی سے بچوں کو انگریزی
کے علاوہ ہندی یا دوسری زبان پڑھنے دیتے ہیں۔کہیں کوئی احتجاج یا تحریک نہیں ہوتی۔ان
کا اصل مقصد اچھی اور اعلیٰ مروجہ تعلیم حاصل کرنا ہوتا ہے۔اس صورت حال میں اگر ہمیں اپنے بچوں کو اپنے کلچر، اپنی
تہذیب اور اپنے مذہب سے جوڑے رکھنا ہے تو گھر پر محنت کرنا ہوگی۔ اردو تحریک کا
نعرہ دینے اور میٹنگ کرکے اخباروںمیں فوٹو چھپوانے سے مسئلہ حل ہونے والا نہیں ہے۔
گھر پر اردو اخبار، رسالے اور کتابیںمہیا کرانا اور بچوں کو انھیں پڑھنے کی ترغیب
دینا ہوگی۔ سائنس اور ٹیکنالوجی کی تحصیل کوئی بری بات نہیں مگر اسی کے ساتھ اپنی
زبان کی بھی جانکاری رکھنے میں کیا قباحت ہے۔خر:رئیس انور
صاحب میں بہت ممنون ہوں کہ اردو زبان وادب کے حوالے سے آپ سے تفصیلی بات چیت ہوئی
اور مختلف موضوعات پر آپ کے خیالات سے آگاہ ہونے کا موقع ملا۔ ایک بار پھر آپ
کا شکریہ۔Dr. Khan Mohd RizwanD-307, M.M.I PublisherAbul Fazal Enclave, Jamia NagarNew Delhi- 110025Mob.: 9810862283afeefrizwan@gmail.com",
اپنشد، ماخذ: قدیم  ہندی فلسفہ، مصنف: رائے شیوموہن لعل ماتھر,https://ncpulblog.blogspot.com/2025/05/blog-post_26.html,"-مئی 26, 2025","اردو دنیا، فروری2025لفظ اُپنشد کا ابتدائی مفہوم گرو کے قدموں کے نزدیک بیٹھنا
اور اطاعت گزاری کے ساتھ اس کے اپدیش کو سننا تھا۔ چنانچہ مکس ملر اپنشد کی تمہید
میں کہتا ہے کہ سنسکرت زبان کی تاریخ اور ذہانت اس بات میں کچھ شبہ باقی نہیں رکھتی
کہ ابتدا ً اُپنشد کا مفہوم مجلس تھا اور بالخصوص ایسی مجلس جو شاگردں پر مشتمل ہو
اور جو اپنے استاد کے چاروں طرف ادب سے تھوڑے فاصلہ پر جمع ہوں۔ ڈیوسن کا خیال ہے
کہ اس لفظ کا مطلب پوشیدہ تعلیم ہے جو پردۂ راز میں دی جاتی ہے اور خود اپنشدوں کی
بہت سی عبارتوں سے ان کا ثبوت ملتا ہے۔ مکس ملر کو بھی اتفاق ہے کہ یہ لفظ اپنشدوں
میں اس معنی میں بھی استعمال ہوا ہے۔ ہمیں معلوم ہوتا ہے کہ اس تعلیم کو پوشیدہ
رکھنے کے لیے بہت سے احکام کی تعمیل کرنی پڑتی تھی اور یہ کہا گیا ہے کہ یہ تعلیم
اسی شاگرد یا طالب علم کو دی جائے جو اپنی اعلیٰ اخلاقی پابندی اور نیک خواہشات سے
خود کو سننے کا اہل ثابت کرے۔ اپنشدوں کے مشہور شارح شنکراچاریہ نے اس لفظ کو ماخذ
’سد‘ قرار دیا ہے۔ جس کے معنی تباہ کرنے کے ہیں اور یہ اس لیے کہا جاتا ہے کہ وہ
جبلی جہالت کو تباہ کرتا ہے اور صحیح علم کے اظہار سے نجات کی طرف لے جاتا ہے لیکن
اگر ہم ان بہت سی عبارتوں کا مقابلہ کریں جن میں لفظ اپنشد واقع ہوا ہے تو معلوم
ہوتا ہے کہ ڈیوسن کے معنی درست ہیں۔ اس بارے میں خصوصی توجہ دی جاتی تھی کہ یہ تعلیم
کسی غیرمستحق کو نہ دی جائے تاکہ اس کے بارے میں غلط فہمی اور اس کا غلط استعمال یا
بے جا تصرف نہ ہوسکے۔ چنانچہ ’پرشن اپنشد‘ کے قول کے مطابق چھ شاگرد ایک بڑے گرو کی
خدمت میں اعلیٰ ترین حقیقت کی تعلیم حاصل کرنے کے لیے پہنچتے ہیں لیکن گرو تعلیم دینے
سے قبل یہ مشورہ دیتا ہے کہ و ہ ایک سال تک اس کے ساتھ سکونت اختیار کریں۔ بظاہر
اس غرض سے کہ ان کی حرکات و سکنات پر نظر رکھی جائے، تاکہ ان کو تشفی ہوجائے کہ وہ
ایسی تعلیم کے مستحق ہیں اور ’کٹھ اپنشد‘ میں جب نچکیتا یہ جاننا چاہتا ہے کہ روحِ
انفرادی یا جیو آتما موت کے بعد زندہ رہتی ہے یا نہیں، تویم (موت کا دیوتا) اس
وقت تک کوئی جواب نہیں دیتا جب تک کہ اس کم سن طالب علم کے خلوص اور ذہنی قوت کی
پوری آزمائش نہیں کرلیتا۔ ست اور آست کی تمیز کے بغیر کسی کو اعلیٰ ترین صداقت کی
تعلیم دینے سے گریز کرنے کا طریقہ کچھ ہندوستان میں ہی نہ تھا بلکہ تمام قدیم
باشندوں میں سب جگہ پایا جاتا تھا۔اُپنشدوں کے ادب کا جو کہ نسلاً بعد نسل ہم تک منتقل
ہوا ہے، ماخذ کا پتا چلانا کسی قدر دشوار ہے۔ ہندو روایت میں ان کا وہی رتبہ ہے جو
ویدک ادب کی دیگر نوع مثلاً ’منتروں‘ یا ’برہمنوں‘ کو دیا گیا ہے۔ ان سب کو حیرت
انگیز انکشاف یا ’اشروتی‘ خیال کیا جاتا ہے یعنی یہ ایسی تصانیف ہیں جن کا مصنف
کوئی انسانی وجود نہیں ہے۔ اپنشدوں میں ہمیں اِدھر اُدھر ایسے مختصر اور پرمغز بیان
ملتے ہیں جن میں ’سوتروں‘ یا ضابطوں کے مخصوص نشان پائے جاتے ہیں اور وہ ادبی
مسالہ جس میں وہ مضبوطی کے ساتھ جمے ہوئے ہیں، کچھ اس نہج کا ہے کہ جس سے ان میں
محفوظ صداقت کی تشریح اور اس کا تفصیل سے بیان ہوجاتا ہے۔ مزید برآں ان بیانات کو
متعدد جگہوں پر اپنشد کہہ کر مخاطب کیا گیا ہے۔ اس سے یہ نتیجہ نکالا جاسکتا ہے کہ
بہت ممکن ہے کہ شروع شروع میں یہ لفظ ’سوتر‘ یا ضابطہ کے لیے استعمال کیا گیا ہو
جس میں فلسفہ اپنشد کی اہم صداقت کا لب لباب موجود ہو۔ مثال کے طور پر (تت توام اسی)
’وہ تو ہی ہے‘ پیش کیا جاسکتا ہے جس سے یہ علم حاصل ہوتا ہے کہ انفرادی روح اور
کائناتی روح بنیادی طو رپر بالکل ایک اور یکساں ہے۔ قدیم زمانے میں اسی قسم کے
فلسفیانہ سوتروں کا راز گرو اپنے چیلے پر افشا کرتے تھے اور اسی موضوع پر تشریحی
تقریریں پہلے ہوتیں تو کبھی بعد میں۔ جیسے جیسے زمانہ گزرتا گیا ان تقریروں نے خاص
صورتیں اختیار کرلیں اور ان اپنشدوں کے آغاز کا سبب نہیں، جو اس وقت ہمیں دستیاب
ہیں۔ اگرچہ اس وقت تک یہ تحریری شکل میں نہیں لائی گئی تھیں۔ جس طریقے پر کہ اصل
عبارت کی نشو و نما ہوئی ہے۔ یہ رائے قائم کی جاسکتی ہے کہ اس میں فقط ایک گرو کی
تعلیم ہی نہیں ہے بلکہ اساتذہ کا ایک سلسلہ ہے اور اس نشو و نما میں قدیم تصورات
نئے تصورات سے مل جل گئے ہیں۔ اس نقطۂ نظر سے اس امر کی وضاحت ہوجاتی ہے کہ ایک ہی
اپنشد کی تعلیم میں بعض وقتمختلف عناصر
نظر آتے ہیں۔ ایک زمانے کے ہندوؤں کا قدیم علم و فضل جب اکٹھا اور مرتب کیا گیا
تو اپنشد اس صورت میں ’برہمن‘ ادب کے ساتھ تتمہ کے طور پر شامل کیے گئے اور جب یہ
ایک ہی صنف میں شامل کیے گئے تو دونوں یکساں قدیم شمار کیے جانے لگے۔ اس طرح ویدوں
کے آخر میں واقع ہونے کے سبب اپنشدوں کو ویدانت کے نام سے موسوم کیا جانے لگا۔ قدیم
اور مستند اپنشدں کا عہد ٹھیک طور سے معین نہیں کیا جاسکتا۔ نہ ان کے کسی مصنف کا
حوالہ دیا جاسکتا ہے لیکن یہ سب بدھ سے قبل قرار دیے جاسکتے ہیں۔ کائنات کی فلسفیانہ
تشریح کرنے میں وہ انسان کی اولین جدوجہد کی نمائندگی کرتے ہیں اس لحاظ سے انسانی
فکر کی تاریخ میں بہت ہی انمول ہیں۔ وہ تمام نظامات ہاندی فلسفے کے اور بالخصوص ’ویدانت‘
کے اساسی عناصر ہیں۔ وہ تاریخی اہمیت سے بہت آگے ہیں۔اس لیے کہ ان کی نرالی روحانی
قوت اور ان کی عالم گیر دل کشی کا عنصر فکر کی ازسرِ نو تعمیر میں اور مستقبل کے لیے
زندگی کاازسر نو خاکہ تیار کرنے میں بہت زیادہ اثر پذیر ہے۔یہ اپنشد بالخصوص جو کافی ضخیم ہیں زیادہ تر مکالموں کے
طرز میںہیں۔ ان کا طریقہ استدلال فلسفیانہ کے بجائے شاعرانہ ہے۔ یہ فلسفیانہ نظمیں
ہیں جو عام طور پر استعارے اور کنایے کے ذریعے صداقت کا اظہار کرتی ہیں۔ طرز ادا میں
بہت زیادہ حذفِ عبارت سے کام لیا گیا ہے، جس سے ظاہر ہوتا ہے کہ ان تصانیف کیتفسیر کے لیے وہی شخص مخصوص کیا جاسکتا ہے جو
آسانی سے اس کمی کو پورا کرسکے جو موضوع کو پیش کرتے وقت رہ گئی تھی۔ویدک ادب پر مشتمل تصانیف میں سے غیرملکیوں کی توجہ سب
سے پہلے اپنشدوں پر مبذول ہوئی۔ان میں سے
کئی کتابو ںکا ترجمہ مغلوں کے زمانے میں فارسی میں کیا گیا اور پھر ان کا ترجمہ
لاطینی زبان میں کیا گیا اور لاطینی زبان کے ذریعے یورپ میں پہلی مرتبہ ان سے واقفیت
ہوئی۔ چنانچہ شوپنہار کو اپنشدوں کا، جنھیں وہ نہایت قابل قدر سمجھتا ہے، علم اسی
طرح حاصل ہوا۔ اس نے اپنی مشہور کتاب میں اپنشدوں کے متعلق اس رائے کا اظہار کیا
ہے کہ ’’اپنشد کی ہر سطر مستحکم، معین، کامل اور متناسب معنی پیش کرتی ہے۔ ہر ایک
فقرے سے عمیق، اصلی، پرجلال خیالات برآمد ہوتے ہیں اور وہ سب ایک اعلیٰ، مقدس اور
باوقار اسپرٹ سے چھایا ہوا ہے۔ تمام دنیا میں اصلی اپنشدوں کے سوا کوئی مطالعہ اس
قدر مفید اور اعلیٰ نہیں ہے۔ یہ میری زندگی کی تسکین ہے اور یہی میری موت کے وقت
وجہ تسلی ہوگا۔‘‘ شوپنہار کے ذریعے اپنشدوں کا مطالعہ جرمنی میں زیادہ ہوا اور
سنسکر ت کے مطالعے سے عام دلچسپی بڑھی تو یہ اپنشد دیگر ممالک میں بھی جا پہنچے۔
حالیہ زمانے میں ان کے بے شمار ترجمے راست سنسکرت سے مغربی زبانوں میں کے گئے ہیں
اور ان کی تعلیم غیرملکی عالموں کے لیے جاذبِ توجہ رہی ہے۔ فلسفہ اپنشد سے متعلق
بہت سی شائع شدہ کتابوں میں سے ڈیوسن کی اعلیٰ درجے کی تصنیف کا ذکر ضروری ہے جو
خاص پراز معلوماتہے اور جس میں اپنشدوں
کے مکمل خلاصے یا لب لباب بیان کرنے کے لیے بڑی احتیاط سے کام لیا گیا ہے۔اپنشد میں دلچسپی کا مرکز بجائے بیرونی خالق کے اندرونی
آتما ہوجاتا ہے، ویدوں کی وحدت پرستی کے میلان کا فطری نشو و نما خداپرستی کی ترقی
یافتہ شکل میں ہوسکتا تھا نہ کہ اس نظریے کی طرف کہ ذات ہی اصلی حقیقت ہے اور باقی
ہر ایک چیز اس سے بالکل ادنیٰ حیثیت رکھتی ہے۔ یہاں نہ تو کسی قسم کی عبادت کی جاتی
ہے نہ کسی دیوتا اور پجاری کا کوئی تعلق ہی معلوم ہوتا ہے بلکہ ساری تلاش اعلیٰ ترین
صداقت کی ہے اور انسان کی حقیقی ذات ہی حقیقتِ عظمیٰ معلوم ہوتی ہے۔ فلسفیانہ فکر
کی تاریخ میں یہ سب سے اہم واقعہ ہے کہ ہندو ذہن برہمنی فکر سے اپنشدی خیال کی طرف
راغب ہوا اور دلچسپی کا مرکز بیرونی خالق کی بجائے آتما ہوگئی۔ فلسفیانہ حیثیت کا
یہ تغیر بے حد دلچسپ ہے اس لیے کہ اپنشدوں میں معروض سے موضوع کی طرف خیال کی تبدیلی
کسی فلسفیانہ بحث یا نفس کی دقیق تحلیل سے حاصل نہیں کی گئی بلکہ اس کا تجربہ
براہِ راست ادراک سے ہوا ہے اور یہ اذعان جس سے کہ اس صداقت کو سمجھ لیا گیا ہے،
کسی بھی مطالعہ کرنے والے پر اپنا اثر کیے بغیر نہیں رہ سکتا اور یہ سمجھنا تو
بالکل خلافِ قیاس ہے کہ طریق ’برہمن‘ کے تصورات سے اپنشدوں میں ’برہمہ‘ کے نظریے
کا نشو و نما ہوا ہوگا۔سب سے قدیم اپنشد نثر میں تحریر ہوئے ہیں اور اپنے طرز
ادا میں تقریباً رموز ی کیفیت رکھتے ہیں۔ وہ بسیط، پرمغز اور دل پر اثر کرنے والے
ہیں۔ ہم ان کو بار بار پڑھیں تب بھی نہیں تھکتے۔ یہ ہمیشہ تازہ ہیں، ان کا لطفِ
عبارت ان کے خیالات کی قیمت سے الگ ہے، جیسا کہ ہم دیکھ چکے ہیں کہ لفظ اپنشد پوشیدہ
اصول یا تعلیم کے معنی میں استعمال ہوا ہے۔ اپنشد تعلیمات کا منشا یہ تھا کہ
رازداری کے ساتھ خلوص سے دریافت کرنے والو ںکو یہ تعلیم دی جائے جو اعلیٰ اخلاق
اور اعلیٰ خود ایثاری کے جذبے سے متصف ہوں اور جن کی غرض نجات حاصل کرنی ہو اور اس
طرح ایک مرتبہ جب اپنشد کی اعلیٰ ترین طرز تحریر کاطریقہ ظاہر ہوگیا تو وہ مذہبی لوگوں کے لیے خاص
دلچسپی اور دل فریبی کا باعث بن گیا۔ اس کا نتیجہ یہ ہوا کہ جب سنسکرت میں دوسری
نثر و نظم کی تصنیفیں لکھی جانے لگیں۔ تب بھی اپنشدی صورت موقوف نہیں ہوئی۔ اس طرح
اگرچہ ابتدائی اپنشد 500 ق م میں لکھے گئے، تاہم ہندوستان میں اسلامی اثر پھیلنے
تک وہ اسی طرح لکھے جاتے رہے ہیں۔ ان میں ابتدائی اور اہم ترین وہ ہیں جن کی شرح
شنکراچاریہ نے کی ہے۔ ان کے نام ہیں برہد آرنیک، چھاندرگیہ، ابیزیہ، تیتتریہ، ایمن،
کین، کٹھ، پرشن، منڈک، ماندوکیہ، اس سلسلے میں یہ بات قابل غور ہے کہ الگ الگاپنشد ایک دوسرے سے مضمون اور طرزِ بیان میں
مختلف ہیں۔ بعض تو وحدتی اصول ذات پر زور دیتے ہیں کہ وہی ایک حقیقت ہے، بعض یوگ
کے عمل پر زور دیتے ہیں، بعض شیوا یا وشنو کی عبادت پر زور دیتے ہیں اور بعض فلسفہ
یا تشریح بدن پر۔ حسبہ علی الترتیب ان کے نام پڑگئے۔ یہ سب مل کر تعداد میں 108ہیں۔اپنشد الہامی ویدک ادب کے اختتامی حصے ہیں اور ان کو ویدانت
کہا جاتا ہے۔ بالعموم یہ یقین ہے کہ سب سے اعلیٰ حقائق صرف ویدوں کے الہام ہی میں
پائے جاتے ہیں۔ عقل کو عام طور پر کم درجہ دیا گیا ہے اور اس کا اصلی استعمال یہ
تھا کہ انھیں دانائی کے ساتھ ویدوں کے تصورات کے معنی واضح کرنے کے لیے کام میں لایا
جائے۔ یہ خیال کیا گیا ہے کہ حقیقت اور صداقت کا اعلیٰ علم کلیتاًاپنشدوں میں ظاہر ہوچکا ہے اور عقل کا کام صرف یہ
تھا کہ اس کو تجربے کی روشنی میں کھولے اور یہ انتہائی گستاخی سمجھی جاتی تھی کہ
کوئی شخص خواہ وہ کتنا ہی فاضل اور لائق کیوں نہ ہو ،وہ اپنی رائے کی سند پر یا
اپنی زبردست دلیلوں کی بنا پر صداقت کو بسیط طور پر بیان کرسکے۔ اس کا نظریہ اس
وقت تسلیم کیا جاتا جب کہ وہ یہ ثابت کرے کہ اپنشد اس کی تائید کرتے ہیں۔ اس طرح
ہندو فلسفے کے اکثر مذاہب اپنا اصلی فرض یہ سمجھتے ہیں کہ اپنشدوں کی تعبیر اس غرض
سے کریں کہ یہ ثابت ہو کہ ان کا بیان کیا ہوا نظریہ ویدانت کے اصول کو ظاہر کرتا
ہے۔ اس طرح ہر شارح نے اپنے موقعے پر عبادتوں کو خود اپنے نمایاں اصولوں کے موافق
بنا کر پیش کیا اور دوسروں کو دبا دیا ان کی تشریح کرکے ان کو رد کردیا لیکن اپنشدی
تعبیر کے مختلف نظامات کا مقابلہ کرتے ہوئے ہم کہہ سکتے ہیں کہ شنکر آچاریہ نے جو
تعبیر کی ہے وہ وسیع طور پر ابتدائی اصولوں کے عام مجموعے کی رائے کو ظاہر کرتی
ہے، اگرچہ بعض اصول ایسے ہیں جو دوسرے نظامات کے اصولو ںپر ممیز طور پر پردہ ڈالتے
ہیں۔ اس طرح ویدانت بالعموم شنکر آچاریہ کی تعبیر سے وابستہ ہے۔ اگرچہ اور بھی
نظامات ہیں جو اس امر کا دعویٰ کرتے ہیں کہ وہ حقیقی ویدانت کے اصول کو ظاہر کرتے
ہیں، لیکن صرف شنکر کے نظام کو ہی نظام ویدانت کہا جاتا ہے۔ ایسے حالات میں
اپنشدوں کی جدید تعبیر کرنے والے کا فریضہ ہوجاتا ہے کہ وہ ان شرح کرنے والو ںکی
طرف مطلق توجہ نہ دے اور اپنشد کو باضابطہ کتاب نہ سمجھے بلکہ مختلف خیالات کا
خزانہ سمجھے جس میں سب متاخر فلسفیانہ تصورات ابھی تک حیرت انگیز انکشاف کی حالت میں
ہیں۔ اگرچہ یہ خیال کیا جاسکتا ہے کہ شنکر کا وحدتی اصول یا اس حد تک رسائی بہت سے
اپنشدوں کا واحد مضمون ہے۔جدید تعبیرکرنے والے کے لیے یہ بہتر ہوگا کہ وہ قدیم
تعبیر کرنے والو ںکی پیروی نہ کرکے اپنشدوں کو مستقل طور پر علیحدہ علیحدہ دیکھے
اور ان کے معنی متعین کرے لیکن ربط عبارت کا خاص لحاظ رکھے جس میں وہ ظاہر ہوتے ہیں،
صرف یہی وہ طریقہ ہے جس سے ہم اپنشدوں میں دوسرے ہندی نظامات کے افکار کے اثرات کا
مقابلہ کرسکتے ہیں اور اس طرح ان میں افکار کے میلانات کی ابتدائی تحریروں کو
پاسکتے ہیں۔اپنشد کوئی باقاعدہ کتابیں نہیں ہیں جو کسی شخص نے لکھی
ہوں، بلکہ وہ خود کلامیوں، مکالموں یا قصوں پر مشتمل ہیں۔ اس میں شک نہیں کہ ان میں
سادہ مباحث ہیں، لیکن کہیں علم کی شیخی یا منطقی ورزش نہیں، ایک سرسری طور پر
پڑھنے والا بھی رشیوں کے جوش، سرگرمی اور صداقت طلبی کو دیکھ کر متحیر ہوجاتا ہے
کہ وہ ایک جگہ سے دوسری جگہ ایسے استاد کی تلاش میں بڑے شوق سے مارے مارے پھرتے ہیں
جو ان کو برہمہ کے طریقے پر تعلیم دینے کے لائق ہو کہ برہمہ کہاں ہے، اس کی نوعیت
کیا ہے۔ ان کو اس تصور کی تلاش تھی کہ خارجی عالم کی تعبیر کے تحت ایک غیرمتغیر حقیقت
ہے اور وہ عین اس کے مطابق ہے جو انسان کے جوہر میں ہے۔ ’سہمتا‘ کے آخری زمانے میں
ایسے لوگ تھے جو عالم کے واحد خالق اور نگرانی کرنے والے کے تصور تک پہنچ گئے تھے
اور اس کو مختلف ناموں سے یاد کرتے تھے۔ مثلاً پرجاپتی، وشواکرما، پرش، برہمہ، لیکن
یہ ربانی متصرف ابھی تک صرف دیوتا ہی تھا اور اس دیوتا کی تلاش اپنشدوں میں شروع
ہوئی۔ رشیوں نے ابتدا ہی اس خیال کے ساتھ کی کہ اعلیٰ اہتمام کرنے والا جوہر وہ ہے
جو انسان اور عالم پر حکمران ہے لیکن اس کی نوعیت کیا ہے؟ کیا وہ فطر ت کے دوسرے دیوتاؤں
کے مطابق ہے یا وہ ایک جدید دیوتا ہے یا کوئی دیوتا ہی نہیں؟ اپنشد اس جستجو کی
تاریخ پیش کرتے ہیں اور ان نتائج کا ذکر کرتے ہیں جو حاصل ہوئے۔اس جستجو میں ہم دیکھتے ہیں کہ وہ ابھی آرنیکی تصورات
اور عبارت کی علامتی صورتوں سے باہر نہیں آئے ہیں ’پران‘ (حیاتی سانس) کے متعلق
کہا جاتا ہے کہ وہ انسانی زندگی میں لازمی وظیفہ ادا کرتا ہے اور بہت سے قصے یہ
ثابت کرنے کے لیے بیان کیے گئے ہیں کہ وہ دوسرے اعضا مثلاً آنکھ،کان، وغیرہ پر
فوقیت رکھتا ہے اور اسی پر سب وظائف کا دار و مدار ہے۔ پران کی فوقیت کے اس اقرار
سے اس پر برہمہ کے طور پر مراقبہ کرنا شروع ہوا گویا کہ وہ بہت مفید نتائج برآمد
کرنے والا ہے۔ اسی طرح ہم دیکھتے ہیں کہ ’آکاش‘ کی اعلیٰ خصوصیات، ہمہ جائیت اور
ازلیت کے باعث اس پر برہمہ کے طو رپرمراقبہ کیا جاتا ہے اور اسی طرح من یا نفس اور
آدتیہ یا سورج پر برہمہ کے طور پر غور کیا جاتا ہے۔ پس برہمو کے حاصل کرنے کے لیے
ہم ایک سرگرم جستجو دیکھتے ہیں لیکن ان میں سے کوئی بھی اس نصب العین کا تشفی بخش
جواب نہیں دے سکا جو برہمہ سے درکار تھا۔ برہمہ کی نوعیت کے صحیح علم تک پہنچنے کے
لیے رشیوں کو ایسی بہت ناکامیوں، جدوجہد اور کشمکش سے دوچار ہونا پڑا ہے۔ویدک شعرا کے دل مرئی ظہور کے دیوتاؤں کی پرستش کے اس
قدر طویل مدت سے عادی تھے کہ وہ ایک مثبت اور معین برہمہ کی تلاش میں اس کو ترک نہیں
کرسکتے تھے۔ انھوں نے قدرت کی پرجلال قوتوں کی بہت سی علامتوں کی آزمائش کی، لیکن
کسی سے اطمینان کلی نہ حاصل ہوسکا، برہمہ کس کے مانند ہے، وہ نہیں جانتے تھے، وہ
اپنی روحوں کی گہری طلب میں اس کا دھندلا اور خواب کا سا خیال رکھتے تھے جو مستقل
اصطلاحات میں ظاہر نہیں کیا جاسکتا، لیکن یہی چیز ان کو منزلِ مقصود تک لے گئی کیونکہ
وہ بہترین سے کم کسی چیز سے مطمئن نہیں ہوسکتے تھے جہاں تک انھوں نے آخری حقیقت
کو متعین اور ایجابی صورت دینے کی کوش کی، وہ ناکام رہے۔ماخذ: قدیمہندی
فلسفہ، مصنف: رائے شیوموہن لعل ماتھر،دوسرا ایڈیشن: 1998، ناشر: قومی کونسل برائے فروغ اردو زبان، نئی دہلی",
فخر ہندوستان دوم، مضمون نگار: انیس الحسن صدیقی,https://ncpulblog.blogspot.com/2025/05/blog-post_35.html,"-مئی 21, 2025","اردو دنیا، فروری202514جولائی اور 23 اگست 2023 ہندوستان کی تاریخ میں سنہرے
الفاظ سے لکھے گئے ہیں۔ 14 جولائی 2023 کو فخر ہندوستان ۔اول خلائی جہاز چندریان
۔سوم نے اپنا خلائی سفر شروع کرکے 23 اگست 2023 کو وِکرم لینڈر کو کامیابی کے ساتھ
چاندکی سطح  پر اتار دیا تھا۔ وِکرم لینڈر
کے اندر سوار خود کار گاڑی پرَگیان نے باہر نکل کر چاند کی سطح کا جائزہ لیا اور
چاند کی تصویریں اتار کے ہندوستان روانہ کی تھیں۔ خود کار گاڑی  پر نصب سائنسی آلات نے چاند کی سطح کے متعلق
اہم معلومات ہندوستانی سائنس دانوں کو 14 دنوں تک روانہ کی تھیں۔اب 2 ستمبر کا دن بھی ہندوستان کی تاریخ میں سنہرے
الفاظ سے لکھا گیا ہے۔ اس دن ایک اور فخرِ ہندوستان۔ دوم، خلا میں سورج کی مشاہدہ
گاہ آدِتیہ ایل۔اول ،خلائی گاڑی پی۔ ایس۔ ایل۔ وی۔ پر سوار ہماری زمین سے خلائی
سفر کے لیے  ہندوستانی وقت کے مطابق ٹھیک
11.30پر کامیابی کے ساتھ روانہ ہوئی۔اس خلائی گاڑی نے پندرہ منٹ میں سورج کی
مشاہدہ گاہ آدتیہ ایل۔اول کو خلا میں 250 کلو میٹر کی دوری تک پہنچادیا تھا۔ اب یہاںسے
آدتیہ ایل۔اول کا خلائی سفر شروع ہوا۔ چند گھنٹوں بعد ہندوستانی خلائی تنظیم کے
سائنس دانوں نے خلا میں اپنے رسل و رسائل کے ٹیلی سسٹم کے ذریعے اس مشاہدہ گاہ کو
زمین کے گرد 235x 19,500کلو
میٹر کے ترخیمی مدار میں کردیا۔  اس کے بعد
زمین کے گرد5 ستمبر 2023 کو 245x 20,023کلو
میٹرکے ترخیمی مدارمیں کردیا۔اسی طرح اس کا زمین کے گرد مدار بڑھاتے بڑھاتے اس کو
اپنی منزل ایل۔ اول تک125  دنوں میںپہنچادیا
جائے گا۔ اس مہم کی خاتون ڈائرکٹر محترمہ ڈاکٹر نگار شاہ جی نے بتایا:’’اسرو
کی خلائی مہم سورج کی مشاہدہ گاہ آدِتیہ ایل۔اول خلا میں ایل۔اول مقام جو ہماری
زمین سے 1,50,00,000 کلو میٹر کی دوری پر ہے یعنی چاند کی دوری کا تقریباً چار
گنا، اس تک 125دنوں میں پہنچے گی۔ وہاں پہنچ کر وہ سورج کے بالا موسم کا مشاہدہ
کرے گی۔ یہ سورج کی مشاہدہ گاہ آدتیہ ایل۔اول 1,475 کلو گرام وزنی ہے اور اس پر 7
سائنسی آلات نصب ہیں جو سورج کے بارے میں معلومات ہماری زمین پر اسرو کے خلائی
اسٹیشن پر پہنچائیںگے۔ اس خلائی مہم کی تیاری اسرو تنظیم 2006 سے کر رہی تھی۔‘‘اس سے پہلے اسرو نے سورج کے باہر موسم کے بارے میں
معلومات حاصل کرنے کے لیے اپنی خلائی مہم کے تحت سورج کی مشاہدہ گاہ سیارچہ اسٹرو
سیٹ(Astrosat)کو
2006 میں خلا کے لیے روانہ کیا تھا ۔دنیا کے سائنس دانوں کی نگاہیں اسرو تنظیم کی اس خلائی
مہم اور اس کی خاتون ڈائرکٹر محترمہ ڈاکٹر نگار شاہ جی پر لگی ہوئی ہیں۔ کیونکہ یہ
پہلا سنہرا موقع ہے کہ ایک خلائی مہم کی ڈائرکٹر ایک  ہندوستانی خاتون سائنسداں ہے۔کون ہیں محترمہ ڈاکٹر نگار شاہ جی؟محترمہ ڈاکٹر نگار شاہ جی 1964 میں شیخ میرن او رسائی
تھون بیوی کے کسان گھرانے میں تامل ناڈو کی تحصیل ٹینکاسی کے تحت سین گوٹائی میں پیدا
ہوئی تھیں۔ آپ سین گوٹائی میں پلی اور بڑھیں اور وہاں کے ایک اسکول ایس آرایم
گورنمنٹ ہائر سیکنڈری  اسکول میں تعلیم پائی۔وہاں
سے فارغ ہونے کے بعد آپ نے گورنمنٹ کالج آف انجینئرنگ، مقام ترون ویلی، مدورائی
کامراج یونیورسٹی کے تحت الیکٹرونکس اینڈ کمیونیکیشنز میں ڈگری حاصل کی۔اس کے
بعدآپ نے الیکٹرونکس میں ماسٹر کی ڈگری برلا 
انسٹی ٹیوٹ آف ٹیکنا لوجی، میسرا سے حاصل کی۔1987میں اسرو خلائی تنظیم میں، یو آر رائو سیٹلائیٹ
پروگرام کے تحت  داخل ہوئیں۔ آپ نے مختلف
پروگراموں میں کام کیا اور بحیثیت ایسوسی ایٹ پرو جیکٹ ڈائرکٹر آف ریسور سیسٹ۔
دوم۔ اے  انجام دیا۔ اس کے بعد سے خلائی
مشاہدہ گاہ آدِتیہ۔ اول پر مستقل کام کر رہی ہیں۔ آپ کے خاوندبھی ایک انجینئر کے
حیثیت سے دبئی میں کام کر رہے ہیں۔ آپ کے فرزند نیدر لینڈ میں ایک سائنس داں کی حیثیت
سے کام کر رہے ہیں۔ آپ کی بیٹی ایک سند یافتہ ڈاکٹر ہیں اور پوسٹ گریجویشن کی تعلیم
حاصل کر رہی ہیں۔آج کل آپ بنگلور میں اپنی والدہ اور بیٹی کے ساتھ مقیم
ہیں اور خلائی مشاہدہ گاہ آدتیہ ایل۔ اول کے سائنس دانوں اور تکنیکی ماہروں کی ٹیم
کی سربراہ کی حیثیت سے نگرانی کر رہی ہیں۔بہت سے زیادہ لوگوں نے آپ کے اس پروجیکٹ کو سراہا ہے
اور تعریف کی ہے اور بعضوں نے تو ہندوستانی عظیم سائنس داں اے پی جے عبد الکلام کے
نقشِ قدم  پر گامزن سائنس داں لکھا ہے جیسا
کہ آپ تصویر میں دیکھ سکتے ہیں۔خلا میں ایل۔اول کا مقام کیا ہے؟یہ خلا میں سورج اور زمین کے درمیان وہ مقام ہے جہاں
خلائی جہاز و مشاہدہ گاہ آدِتیہ ایل۔اول خود کو اس مقام پر رکھے گا۔ اس لیے اسرو
کے مشن  کے سائنس دانوں نے سورج کا مشاہدہ
بغیر کسی رکاوٹ کے کرنے کے لیے خلا میں یہ مقام طے کیا ہے۔ خلا میں اس نقطہ کوLagrange-1مقام کہا گیا ہے۔ لیگرینج
ایک ماہر ریاضی کا نام ہے جس نے خلا میں سورج اور زمین کے درمیان ایسے پانچ نقطوں
کو دریافت کیا تھا۔ اس لیے یہ پانچ نقطے اس کے نام  سے موسوم ہیں۔یہ وہ مقام ہیں جہاں دو خلائی جرم
گھومتے اور گردش کر تے ہوئے بڑے اجرام کے مادوں کی قوت کی نفی کرتا ہے۔ اس لیے کوئی
بھی خلائی جہاز سورج اور زمین کے درمیان ان نقطوں پر دونوں اجرام کی کشش کے
کھنچائو اور مرکز گریز قوت(Centrifugal force)کے
تحت وہیں ٹکا رہے گا اور زمین کے ساتھ ساتھ گھومتا رہے گا۔ سورج اور زمین کے درمیان
ایسے پانچ مقام ہیں۔خلا میں ایل۔اول مقام
ہماری زمین کے ان پانچ نقطوں میں سے پہلا نقطہ ہے جو ہماری زمین سے 1,50,00,000
کلو میٹر کی دوری پر ہے۔ یعنی چاند سے چار گنا زیادہ فاصلے پر۔ اس نقطے پر جو بھی
جرم رکھ دیا جائے گا وہ ہمیشہ وہیں پر رہے گا اور زمین کے ساتھ ہی ساتھ سورج کے گرد
گردش کرتا رہے گا۔خلا میں اس نقطہ سے سورج کے ہالۂ نور(Halo)کا مشاہدہ آسانی سے بغیر کسی رکاوٹ کے
ہوگا۔ اس نقطہ پر سورج اور زمین کی کشش کا کھنچائو یعنی قوت جاذبہ خلائی مشاہدہ
گاہ آدِتیہ ایل۔اول کو ہماری زمین کے ساتھ ہی ساتھ گھماتی رہے گی۔ آج کل خلائی سیارچہ
ایس او ایچ او(SOHO)بھی
اسی نقطے سے سورج کے ہالۂ نور کا مشاہدہ کر رہا ہے۔اگر دیکھا جائے تو خلا میں یہ نقطہ خلائی مشاہدہ گاہ
آدِتیہ ایل۔اول کے پارکنگ کی جگہ ہے۔ جہاں سے یہ مشاہدہ گاہ اسرو کے زمین پر خلائی
اسٹیشن کو سورج کے ہالۂ نور کی تصویریں مستقل روانہ کرتی رہے گی اور ہمیں ہمیشہ
شمسی آندھی کے بارے میں پیشگی اطلاع فراہم ہوتی رہے گی۔خلا میں ایل۔اول مقام پر مشاہدہ گاہ ایل۔اول کو قائم
رکھنے کے کیا فائدے ہیں؟پہلا فائدہ یہ ہے کہ اس مقام سے سورج کا مشاہدہ بغیر کسی
رکاوٹ کے ہوسکتا ہے یہاں تک کہ سورج گرہن کے دوران بھی۔دوسرا فائدہ یہ ہے کہ خلا میں  ایل۔اول 
مقام سورج اور ہماری زمین کے درمیان کے فاصلہ کا ایک فیصد ہے۔ اس لیے
مشاہدہ گاہ ایل۔اول پر نصب تمام سائنسی آلات سیدھے سورج کا مشاہدہ آسانی سے کر
سکیں گے۔تیسرا فائدہ یہ ہے کہ اس مشاہدہ گاہ پر نصب سائنسی آلہ
وی ایل ای  سی سورج سے خارج شدہ مادے کا
آسانی سے مشاہدہ کر سکے گا۔چوتھا فائدہ یہ ہے کہ اس مقام پر مشاہدہ گاہ آدتیہ ایل۔
اول کا کم سے کم ایندھن خرچ ہوگا۔خلا میں اس مقام سے تمام سائنسی مقاصد پورے ہوں
گے۔  مثلااس مشاہدہ گاہ کے ذریعے ہمارے سب
سے قریب ستارہ یعنی سورج کا گہرا مطالعہ ہو سکے گا یعنی کس طرح سورج کی ریڈیشن،
گرمی، سورج سے بھر پور ذرات کا خارج ہونا اور ان کا کتنا اثر ہماری زمین کے مقنا طیسی
علاقے پر ہوتا ہے۔ اس مشاہدہ گاہ پر نصب آلات سورج کی بالا فضا کی تہہ جس کو  لونی فضا(Chromosphere)کہا جاتا ہے یعنی سورج کے آس پاس کی فضا
پر چھایا ہوا گیس کا غلاف ہے جو کرۂ ضیائی اور سورج کے ہالہ کے درمیان واقع ہے۔
اس کا مطالعہ آسانی سے ہو سکے گا۔ نخزِ مائیہ(Plazma)اور مقنا طیسی علاقے جو سورج کے ہالہ سے
خارج ہوا مادہ کہلاتا ہے(Coronal mass ejection)کا
بھی ہمارے سائنس داں مطالعہ کر سکیں گے۔ سورج کے ہالہ کا مقنا طیسی علاقہ اور سورج
کی فضا کا بھی مطالعہ کیا جائے گا۔سائنس دانوں کو بہت عرصہ پرانا پوشیدہ راز بھی معلوم ہو
سکتا ہے کیونکہ اتنا زیادہ چمکدار سورج کے ہالہ کا درجۂ حرارت 10,00,000 سینٹی گریڈ
ہے جب کہ سورج کی سطح کا درجۂ حرارت صرف 5,500 سینٹی گریڈ ہے۔ ایسا کیوں؟ یہ
سائنس دانوں کو سورج پر ذرات کی رفتار بڑھنے کے عمل کے اسباب جو شمسی آندھی کی
رہنمائی کرتے ہیں ان کو بھی سمجھنے میں مدد کرے گا۔اس شمسی مشاہدہ گاہ ایل۔اول پر نصب آلہ ویلیک(VLEC)کا میکینزم ہے کہ جس کے
ذریعے چمکدار دکھائی دینے والی روشنی بند ہوجاتی ہے اور صرف وہ روشنی جو سورج کے
ہالہ سے آرہی ہے جانچی جاتی ہے۔ یہ آلہ سورج کے ہالہ کا مطالعہ کرنے کے لیے بہت
ہی قلیل وقفہ کے لیے کھلے گا یعنی صرف 5 ملی سیکنڈ۔ تب ہی سورج کے ہالہ کے بارے میں
معلومات ہو سکتی ہیں۔ انسانی آنکھ سورج کے ہالہ کو نہیں دیکھ سکتی ہے۔اب سوال یہ ہے کہ سورج کے موسم کے بارے میں معلومات
حاصل کرنے کی کیا ضرورت ہے؟اس لیے کہ سورج بھی کائنات میں دوسرے ستاروں کی طرح ایک
ستارہ ہے جو ہماری زمین سے سب سے قریب ستاروں میں سے ایک ہے۔ یہ ستارہ ہماری زمین
سے 14,96,00,000کلو میٹر کی دوری پر ہے۔ سورج کا اپنا نظامِ شمسی ہے جس کے تحت اس
کے گرد 8 سیارے گردش کر رہے ہیں جن میں ہماری زمین جس پر ہم اور آپ بستے ہیں
،سورج سے تیسرا سیارہ ہے۔ اس سیارہ پر ہی زندگی موجود ہے۔ باقی کے پانچ سیاروں پر
زندگی یا زندگی کے آثار ابھی تک نہیں پائے گئے ہیں۔ سورج کی گرمی کے ذریعے ہی اس
زمین پر سورج کے مزاج پر موسم منحصر ہیں۔سورج ، دہکتی آگ کا ایک گولہ ہے۔ اس میں
ہائیڈروجن گیس بذریعہ کیمیائی رد عملFusionہیلیم
گیس میں تبدیل ہو رہی ہے۔اس تبدیلی کے ذریعے سورج میں مستقل آگ بھڑک رہی ہے۔سورج پر آگ اتنی شدید ہے کہ جس کی تپش کے ذریعے ہماری
زمین پر زندگی موجود ہے۔یہی نہیں بلکہ اس کی شدید تپش کے ذریعے ہماری زمین پر
طوفان، سیلاب وغیرہ بھی آتے ہیں۔ یہ سب ہماری زمین کے موسم پر اثر کرتے ہیں۔ سورج
سے شمسی آندھی تو ہمارے بجلی پیدا کرنے کی گرڈ اور سیارچوں پر بری طرح اثر کرتی
ہے۔ سورج کے موسم کے بارے میں ہمیں پیشگی اطلاع کے ذریعے ہی ہم اپنی بجلی کی گرڈ
اور سیارچوں کو بچا سکتے ہیں۔ اس سائنسی دور میں ان خطرات سے بچائو کرنے کے  لیے ہمیں سورج کے موسم کے بارے میں پیشگی اطلاع
کی شدید ضرورت ہے۔ یہ پیشگی اطلاع سورج کی مشاہدہ گاہ ایل۔اول ہی دستیاب کرا سکتی
ہے۔شمسی مشاہدہ گاہ ایل۔اول پر کون کون سے سائنسی آلات
نصب ہیں؟شمسی مشاہدہ گاہ 
ایل۔اول پر 7 سائنسی آلات نصب ہیں۔ ان سائنسی آلات کی سورج کی شدید گرمی
سے حفاظت کے لیے شمسی مشاہدہ گاہ ایل۔اول کا ڈھانچہ بہت ہی زیادہ طاقتور اسٹیل کے
آمیزہ سے بنایا گیا ہے۔ یہ اسٹیل کا آمیزہ نہ صرف دیر پا قائم رہنے والا ہے بلکہ
خلا میں شدید درجہء حرارت کو برداشت  کر
سکتا ہے۔ اسی لیے شمسی مشاہدہ گاہ ایل۔اول پر نصب تمام سائنسی آلات  باوجود سورج کی شدید گرمی کے بحفاظت اپنا کام
کرتے رہیں گے۔1سب
سے خاص آلہ’دکھائی دینے والی خارج ہوئی لائن ہالہ گراف‘  (Visible Emission Line Cornograph)یعنی(VLEC)جو کہ انڈین انسٹی ٹیوٹ
آف اسٹرو فزیکس کے ذریعے ڈیزائن کیا گیا ہے اور جو سب سے زیادہ اہم سورج کے ہالہ
کا سب سے نچلا حصہ اوپر کی طرف کا مطالعہ کرنے میں مدد کرے گا۔ یہ آلہ سورج کے
ہالہ کی تصویر کشی کر سکتا ہے یعنی سورج کے نصف قطر کا 1.05گُنا۔ابھی تک کسی بھی
نصب آلہ نے  اتنا قریب سے سورج کے ہالہ کی
تصویر کشی نہیں کی ہے۔2آلہ
شمسی الٹرا وائلٹ تصویر کشی دوربین(Solar Ultraviolet Imaging Telescope)یعنی(SUIT)۔یہ آلہ انٹر یونیورسٹی سینٹر برائے اسٹرو نامی اینڈ فزیکس(IUCAA)کے ذریعے تیار کیا گیا
ہے۔ یہ آلہ الٹرا وائلٹ روشنی کو پکڑے گا اور شمسی کرہ ٔلون کی تصویر کشی کرے
گا۔سورج سے خارج ہوئی روشنی کی توانائی کے فرق کا مطالعہ کرنے میں یہ آلہ مدد کرے
گا۔3آلہ
قلیل شمسی توانائی ایکسرے طیف پیما(The Solar Low Energy X-Ray
Spectrometer)یعنیSoLEXS))اور زیادہ توانائی ایل۔اول،
ذرات ایکسرے طیف پیما(HEL1OS)یہ
آلہ ، آر۔ راو  سیٹلائٹ سینٹر نے تیار کیا
ہے  جو کہ سورج کے بھڑکتے ہوئے شعلوں کا ایکسرے
کرنے میں مدد کرے گا۔4آلہ
دی آدتیہ شمسی آندھی ذرات تجربہ(The Aditya Solar Wind Particle
Experiment)یعنی(ASPEX)یہ آلہ شمسی آندھی کے
بارے میں پیشگی اطلاع دے گا۔5آلہ
پلازمہ انالائزر برائے آدِتیہ(Plazma Analyser Package for Aditya)یعنی(PAPA)یہ آلہ اسرو کے فزیکل ریسرچ
لیبا ریٹری کے ذریعے تیار کیا گیا ہے۔ اس آلہ کے ذریعے شمسی آندھی اور تونائی کے
آیونز کا مطالعہ کیا جائے گا۔6آلہ
ہیلیو(HELIO)یہ آلہ سورج کی فضا کا مشاہدہ کرے گا۔ خاص
طور پر کرۂ لون(Chromosphere)اور
سورج کا ہالہ۔7آلۂ
میگ(MAG)یہ
آلہ سورج کی مشاہدہ گاہ ایل۔ اول کے سورج کی طرف کے حصہ پر نصب ہے۔ یہ آلہ مقناطیسی
علاقہ کا سینسر ہے۔ اس آلہ کو  لیبا ریٹری
برائے الیکٹروآپٹکس سسٹم(LEOS)نے
تیار کیا ہے۔ یہ آلہ بین سیاروی قدر(Magnitude)اور
زمین کے گرد مقناطیس کی سمت ناپے گا۔مستقبل میں ہندوستانی خلائی اسرو تنظیم کے مزید خلائی
پروگرام آنے کی امید کی جا رہی  ہے۔وہ بچے و بچیاں جو اس مضمون کا مطالعہ کر رہے ہیں، وہ
ابھی سے اپنی زندگی میں عظیم سائنس داں،تکنیکی ماہر، اسٹروناٹ و ایرو انجینئر وغیرہ
بننے کی تیاری شروع کردیں۔اس کے لیے آپ کو اپنے اسکول میں مضامین ریاضی،سائنس، بایو
لوجی، فزیکس پر زیادہ سے زیادہ دھیان دینا ہوگا۔حوالہ جات1کتاب
’خلا میں ہندوستانی پروگرام کی جھلکیاں‘، مصنف : انیس الحسن صدیقی، شائع 2018،
ناشر : قومی کونسل برائے فروغِ اردو زبان،وزارتِ ترقی انسانی مسائل، حکومت ہند،
فروغِ اردو بھون،FC-33/9،
انسٹی ٹیوشنل ایریا، جسولہ، نئی دہلی۔ 1100252خلائی
اسرو تنظیم کی ویب سائٹ:http:www.isro.org/3مضمون،’چاند
پر قدم، نظر سورج پر‘(Feet on Moon, eyes on Sun)، مصنف : انوننا دت، شائع : دی انڈین ایکسپریس،نئی دہلی ایڈیشن،
بتاریخ 29 اگست4مضمون:
’’سورج کے نزدیک: آدِتیہ ایل۔اول مشن اور اس کے مقاصد’’،(The Sun up close: Aditya l-1 mission and
its objectives)، مصنف: انجلی مرار، شائع ، دی انڈین ایکسپریس،نئی
دہلی ایڈیشن، بتاریخ 2 ستمبر، 2023A. H. Siddiqui679,
Sector-22-BGurugram- 122015 (Haryana)Mob.: 9654949434",
عربی ادب کی تاریخ، مصنف: عبدالحلیم ندوی,https://ncpulblog.blogspot.com/2025/05/blog-post_21.html,"-مئی 21, 2025","اردو دنیا، فروری2025کسی زبان کی اہمیت اور مقبولیت کا پیمانہ صرف یہ نہیں
ہے کہ اس کا دائرۂ عمل زمین کے کتنے لمبے اور چوڑے رقبے پر پھیلاہوا ہے یا اسے دنیا
کی آبادی میں سے کتنی بڑی اکثریت بولتی اور سمجھتی ہے، بلکہ اس کے ساتھ اس کی
کسوٹی یہ بھی ہے کہ اس کا دامن کتنا وسیع ہے۔ اس میں کتنی گہرائی اور کتنی گیرائی
ہے۔ اس کے نحوی قاعدوں اور گرامر کے اصولوں میں کتنا استحکام، پختگی اور اسی کے
ساتھ کتنی وضاحت ہے۔ اس کے الفاظ کتنے شیریں، اس کا پیرایہ بیان کتنا دلکش اور اس
کا طریق تلفظ اور صوتی اثرات کتنے موثر اور اس کے سیکھنے سکھانے کے امکانات اور طریقے
کتنے سادے اور آسان ہیں۔ جس زبان میں دائرہ عمل کی وسعت اور کثرت استعمال کے ساتھ
ساتھ نحوی قاعدے (گرامر) جتنے سائنٹفک، واضح اور مستحکم ہوں گے، جس کے الفاظ جتنے
شیریں اور طرز ادا جتنا دلکش اور اسلوب بیان جتنا موثر اور جس کے معانی جتنے عمیق
اور گہرے ہوں گے اسی اعتبار سے زبان کی اہمیت، مقبولیت اور کارفرمائی کا فیصلہ کیا
جائے گا۔ اس نقطۂ نظر سے اگر ہم عربی زبان کا مطالعہ کریں تو ہمیں معلوم ہوگا کہ
اس میں یہ تمام خوبیاں پوری طرح موجود ہیں اور اس وجہ سے اسے دنیا کی مروجہ زبانوں
میں ایک امتیازی حیثیت حاصل ہے۔ عربی زبان کی یہی بے مثال خوبیاں اور امتیازی خصوصیات
تھیں جن کی وجہ سے سرداران قریش باہر سے آنے والے عربوں کے کانوں میں قرآن کی
بھنک بھی نہ پڑنے دینا چاہتے تھے کہ مبادا اس کی سحرطرازی کی وجہ سے اسلام لے آئیں۔
اس زبان کی یہی خوبیاں اور امتیازی خصوصیات ہیں، جنھوں نے ڈیڑھ ہزار سال سے نہ صرف
اسے بول چال کی ایک کثیرالاستعمال زبان کی حیثیت سے قائم رکھا ہے بلکہ ایک ترقی پذیر،
وسیع اور دلکش ادبی و فنی زبان کے قالب میں زندہ رکھا ہے اور اس کو بدلنے یا کمزور
کرنے کی مختلف کوششوں کے باوجود اس کے اثر و رسوخ اور ہمہ گیری میں کوئی کمی نہیں
آئی۔ کیونکہ اس میں زندہ رہنے، ترقی کرنے، زمانے کے ساتھ چلنے او رپھلنے پھولنے کی
وہ تمام صلاحیتیں موجود ہیں جو ایک زبان کو زندہ جاوید بنا دیتی ہیں۔سامی زبانوں کی شاخوں میں عربی زبان سب سے زیادہ
سائنٹفک مربوط، منضبط اور اصول و قواعد کے اعتبار سے گٹھی اور منظم زبان ہے جن کی
وجہ سے اس میں چند ایسی امتیازی خصوصیات پیدا ہوگئیں جو عام طور سے دوسری زبانوں میں
کمیاب ہیں۔ ان خصوصیات میں سے چند درج ذیل ہیں۔عربی زبان کی گرامر:عربی زبان کو لکھنے بولنے اور اس میں
مافی الضمیر کو ادا کرنے کے لیے جو نحوی اور صرفی قاعدے وضع کیے گئے ہیں ان کی بنیاد
قرآن و حدیث کے لسانی شواہد خالص عربی قبائل میں مروج طریقوں اور مستند علما و
ادبا کے طریق استعمال پر ہے او ران کے وضع کرنے میں علمائے لغت نے بڑی کاوش اور دیدہ
ریزی سے کام لیا ہے اور مدتوں کی تحقیق و جستجو، جہاں بینی اور غور و فکر کے بعد
ان کو آخری شکل دی ہے۔ اس لیے ان میں ایسا استحکام، ایسی پختگی اور تیقن کی شان پیدا
ہوگئی ہے کہ تغیر و تبدل، حذف و اضافہ کی مطلقاً گنجائش نہیں رہ گئی ہے۔ زبان کے
قاعدوں کی امتیازی خصوصیت کی وجہ سے اس کے سیکھنے سکھانے میں بڑی آسانی ہوگئی ہے
کیونکہ جو قاعدہ ہے وہ اپنی جگہ اٹل ہے اور اگر کہیں استثنا کی شکل ہوتی ہے تو اس
کا ذکر بھی اسی جگہ کردیا جاتا ہے اور اس قسم کی استثنائی صورتیں بہت کم ہوتی ہیں۔
اس صفت کی وجہ سے ان قاعدوں کو یاد کرکے برتنا بہت آسان ہوگیا ہے۔ یوں تو عربی
زبان کے قواعد ایک مستقل فن بن گئے ہیں، لیکن جہاں تک زبان سیکھنے اس میں دسترس
حاصل کرنے اور مافی الضمیر کو ادا کرنے کی ضرورت ہے اس پورے دفتر کو پڑھنے کی
ضرورت نہیں ہے اور نہ اس میں مہارت تامہ حاصل کرنے کی۔ یہ کام تو ان لوگوں کے لیے
ضروری ہے جو ’نحو‘ کو بحیثیت فن سیکھنا چاہتے ہوں اور ایسے لوگوں کے لیے یہ ضروری
نہیں کہ وہ عربی زبان کے ادیب یا انشاپرداز بن جائیں۔ زبان کو لکھنے اور بولنے اور
سمجھنے کے لیے ان سب قاعدوں کو نوک زبان کرنے کی ضرورت نہیں۔ اس کام کے لیے تو چند
گنے چنے اور متعین قاعدے یاد کرکے انھیں قلم و زبان پر رواں کرلینا ہی کافی ہے اور
تجربے نے بتایا ہے کہ اس طریقے پر عمل کرکے بعض علما اس ہندوستان میں بھی عربی ادب
کے اچھے انشاپرداز اور خطیب بن گئے ہیں۔عربی زبان کا اعراب: عربی زبان دنیاکی شاید ان چند
زبانوں میں سے ایک ہے جن میں الفاظ کی آوازوں کو علامتوں کے ذریعے ظاہر کیا جاتا
ہے اور یہ اس زبان کے وسیع، متمدن اور صاف ستھرے ہونے کی دلیل ہے۔ چنانچہ عربی میں
الفاظ کی صوتی شکلوں کو لکھ کر نہیں بلکہ چند اشاروں کے ذریعے جنھیں اعراب کہا
جاتا، ظاہر کیا جاتا ہے اور اس کے لیے زیر، زبر اور پیش کی علامتیں ایجاد کی گئی ہیں۔
اس طریقے کا سب سے بڑا فائدہ یہ ہے کہ لکھنے کے حروف کم ہوجاتے ہیں اور اس سے وقت
کی بچت ہوجانے کے علاوہ ادبی ذوق اور ملکہ کی پوری طرح آبیاریہوتی ہے کہ اگرگرامر کے قاعدے اور اصول ذہن نشین
ہیں تو عبارت کو پڑھنے اور سمجھنے میں کوئی دشواری نہ ہوگی۔نزاکت بیان: زبان میں نزاکت کا وجود خواہ وہ لفظی ہو یا
معنوی یا ترکیبی، اس کی خوبصورتی اور دل آویزی میں چار چاند لگا دیتی ہے۔ عربی
زبان اس نقطۂ نظر سے دنیا کی بڑی سامعہ نواز اور دل آویز زبانوں میں سے ہے۔ اس
کے حروف تہجی میں ثقیل حروف مثلاً ژ، پھ، چھ، ڈھ، گھ، ڑھ وغیرہ کے نہ ہونے کی وجہ
سے اس کے الفاظ بہت شیریں اور سامعہ نواز ہوگئے ہیں۔ غیرزبانوں کے جو الفاظ اس میں
مستعار آئے ہیں انھیں عربی ذوق کا ایسا جامہ پہنا دیا گیا ہے کہ معرب ہوکر وہ بھی
عربی زبان کے حسن میں ڈھل کے نکھر گئے ہیں۔ عربی الفاظ کی نزاکت بیانی کا یہ عالم
ہے کہ معانی کے جزئیات بھی پوری طرح واضح ہوجاتے ہیں اور کوئی گوشہ تشنہ نہیں
رہتا۔ جیسے دن کے ہر گھنٹہ اور پہر کے لیے ایک الگ مخصوص نام کا پایا جانا، یا
چاندنی رات کے ہر مرحلہ کا ایک مخصوص نام۔ اسی طرح بالوں، آنکھوں اور ان کے امراض
کے اور اونٹ و گھوڑے کے ذرا سے فرق کے ساتھ الگ نام اور تلوار کے اس کی صفات کے
اعتبار سے ایک دوسرے سے بالکل الگ اور امتیازی نام۔ اسی طرحاس زبان میں بعض ایسے الفاظ پائے جاتے ہیں جن
کے معانی میں اتنی وسعت اور گہرائی ہے کہ اس کا ترجمہ کئی سطروں میں آتا ہے۔ یہی
حال مصادر اور ان کے مشتقات کا ہے کہ ایک ہی مصدر کی جڑ سے مختلف معانی دینے والے
مختلف قسم کے افعال مشتق ہوتے ہیں۔ چنانچہ افعال میں ایک حرف بڑھا دینے سے یا گھٹا
دینے سے معانی بالکل بدل جاتے ہیں جیسے ’طعم‘ (کھایا)، ’اطمع‘ کھلایا۔ اسی طرح
صلات کے بدلنے سے افعال کے معنی بالکل بدل جاتے ہیں جیسے ’رغب الی‘ (کسی کی طرف
مائل ہونا) اور ’رغب عن‘ (کسی سے منہ موڑ لینا۔ نفرت کرنا) عربی ادب میں صلات کے
علم کو اتنی اہمیت حاصل ہے کہ بعض علما نے یہاں تک کہہ دیا ہے کہ زبان دانی صرف
صلات کا علم ہے۔ انسان کے اوصاف اور اس کے جذبات و احساسات کی ترجمانی کے لیے جو
موزوں ترین طریقے اور جو الفاظ عربی زبان میں پائے جاتے ہیں شاید ان کی مثال دوسری
زبانوںمیں نہ ملے۔ چنانچہ صرف محبت کے جذبات اور اس کے مختلف نازک ترین مراحل کے
اظہار کے لیے عربی زبان میں کم سے کم دس الفاظ پائے جاتے ہیں۔ اسی طرح نفرت و حسد
اور بخل و سخاوت اور لالچ اور ان کے مختلف مراحل کے لیے بھی متعدد الفاظ پائے جاتے
ہیں۔ جو ان صفات و احساسات کے جزئیات تک کو واضح کردیتے ہیں۔اعجاز و ایجاز: عام طور سے دنیا کی ہر زبان میں کم
الفاظ کے ذریعے بہت معانی پیدا کرنے کا طریقہ رائج ہے جسے اصطلاح میں ’اعجاز‘ کہا
جاتا ہے۔ عربی زبان اعجاز کے معاملہ میں منفرد زبان ہے۔ اس میں بکثرت ایسے الفاظ
پائے جاتے ہیں جن کی تشریح کے لیے ایک دفتر چاہیے۔ مثلاً لفظ ’الحمد‘ کو لے لیجیے
جس سے قرآن کی سورہ فاتحہ شروع ہوتی ہے جس کے معانی علما یہ بتاتے ہیں کہ انعامات
و احسانات کے اعتراف کے جذبہ کے ساتھ انسان نے شکر ادا کرنے کے جتنے طریقے ایجاد کیے
ہیں یا ایجاد کرے گا یا سوچا ہے یا سوچ سکتا ہے وہ سب اس خدائے منعم و محسن کے لیے
مخصوص ہیں۔ اس ایک لفظ میں ایسی جامعیت اور شمولیت ہے کہ دفترکے دفتراس معنی کو
ادا کرنے کے لیے ناکافی ہیں اور الفاظ کی یہ صفت جامعیت عربی زبان میں بہت عام ہے۔
بات کو اشاروں کے ذریعے پر لطف بنانے کے لیے کنایہ،مجاز اور اسلوب کو دلنشیں اور
موثر بنانے کے لیے معانی و بدیع کا استعمال عربی زبان کی ایک امتیازی خصوصیت ہے۔مترادفات اور اضداد کا وجود: دنیا کی تقریباً تمام
زبانوں میں ایک معنی کے ادا کرنے کے لیے کئی لفظ استعمال کرنے کا طریقہ رائج ہے۔
ان الفاظ کو ’مترادفات‘ یا ’مرادف الفاظ‘ کہا جاتا ہے۔ عربی زبان کا دامن مترادفات
کے معاملہ میں بڑا وسیع ہے۔ چنانچہ علمائِ لغت نے صرف سال کے لیے 24 نام اور روشنی
کے لیے 21، تاریکی کے لیے 52، کنویں کے لیے 88، پانی کے لیے 170، شیرکے لیے 350
اور اونٹنی کے لیے 255 نام لکھے ہیں۔ اسی طرح انسانی حلیہ کے لیے اور اوصاف کے لیے
بھی متعدد الفاظ آتے ہیں۔ چنانچہ عربی میں درازی قد کے لیے 91 الفاظ، پستہ قدی کے
لیے 120 الفاظ آئے ہیں۔ اوصاف میں بخل، سخاوت، شرافت، رذالت وغیرہ کے الفاظ کے لیے
بھی مختلف الفاظ آئے ہیں۔الفاظ کے معانی کے اظہار کے سلسلہ میں عربی زبان کو
دوسری زبان کے مقابلہ میں یہ امتیازی خصوصیت حاصل ہے کہ اس میں بعض الفاظ ایسے ہیں
جو متضاد معنی دیتے ہیں جیسے ’دون‘ کا لفظ ہے کہ اس کے معنی کم، زیادہ، قریب، دور
اور آگے پیچھے کے بھی آتے ہیں۔ایک لفظ کے کئی معانی کا نکلنا: غالباً عربی زبان دنیا
کی زبانوں میں اس حیثیت سے بالکل منفرد زبان ہے کہ ایک ہی لفظ بسااوقات کئی معنوں
میں استعمال ہوتا ہے۔ چنانچہ علمائِ لغت نے دو سو سے زائد الفاظ ایسے جمع کیے ہیں
جو تین معنوں میں استعمال ہوتے ہیں اور 100 سے زائد الفاظ جو 4 اور 5 معنی دیتے ہیں۔
یہاں تک کہ بعض الفاظ 25 معنی دینے والے بھی ہیں۔ چنانچہ ’فال‘ کا لفظ 27 معنی کو
ظاہر کرتا ہے اور ’عین‘ کا لفظ 35 معنی کو اور ’عجوز‘ کا لفظ 60 معنوں میں استعمال
ہوتا ہے۔حکم و امثال کا وجود: کم سے کم الفاظ میں زیادہ سے زیادہ
معانی کو دل نشیں انداز میں ظاہر کرنے کا طریقہ کم و بیش ہر زبان میں پایا جاتا ہے
جسے مثل یا کہاوت کہتے ہیں مگر عربی زبان میں اس کی بہت کثرت اور اس میں بڑا تنوع
ہے۔ عربوں کو اپنے مخصوص طرز زندگی کی وجہ سے عناصر فطرت سے براہ راست مقابلہ کرنا
پڑتا تھا۔ اس طرز زندگی کے تجربات سے عربوں نے براہ راست نتائج اخذ کیے۔ ان نتائج
کو حکمت و فلسفہ، دانش مندی و جزرسی کی آمیزش سے الفاظ کے ایسے خوبصورت قالب میں
ڈھالا گیا جو صوتی اثرات کے حسن و جمال کے علاوہ معنویت میں بھی ایک بحر بے کراں
تھے اور یہی قالب ’ضرب الامثال‘ یا کہاوتیں کہلائیں۔ان اہم اور امتیازی خصوصیات کے علاوہ عربی زبان میں
’سجع‘ یعنی مقفی اور مرصع نثر کا طریقہ بھی رائج تھا جسے عام طور سے اسلام سے پہلے
پروہت (کہان) اور مقررین بھی استعمال کرتے ہیں۔الفاظ کے صوتی اثرات کے ذریعہ منظرکشی کرنے میں عربی
زبان کو امتیازی حیثیت حاصل ہے۔ چنانچہ اس زبان میں بعض ادبا ایسے گزرے ہیں جنھوں
نے الفاظ کے ذریعے کسی چیز کا ایسا نقشہ کھینچ دیا کہ اس کی تصویر آنکھوں کے
سامنے پھر گئی۔ جیسے ابوزید الطائی نے حضرت عثمان کے سامنے شیرکا حلیہ اس طرح بیان
کیا کہ اس کا مہیب تصور آنکھو ںکے سامنے آگیا۔غرض کہ عربی زبان ان گوناگوں امتیازی خصوصیات کی وجہ سے
مختلف زمانوں کے نشیب و فراز سے گزرتی ہوئی، مختلف ملکوں اور قوموں سے تعلق پیدا
کرتی ہوئی، کبھی ان سے چھٹتی ہوئی، کبھی ان سے جڑتی ہوئی نہ صرف آج تک باقی ہے
بلکہ روزبروز ترقی کررہی ہے اور اپنا دائرۂ اثر و عمل بڑھا رہی ہے۔ماخذ: عربی ادب کی تاریخ، مصنف: عبدالحلیم ندوی، چھٹی
طباعت: 2014، ناشر: قومی کونسل برائے فروغ اردو زبان، نئی دہلی",
مظفر حنفی کی شاعرانہ انفرادیت، مضمون نگار: محمد اسرار,https://ncpulblog.blogspot.com/2025/05/blog-post_20.html,"-مئی 20, 2025","اردو دنیا، فروری2025مظفر حنفی کا شمار اردو کے مشہور و معروف شعرا میں ہوتا
ہے۔ وہ اسلوب کے لحاظ سے بلا شبہ ایک صاحب طرز شاعر قرار دیے جا سکتے ہیں۔ جو باتیں
انھیں دوسروں سے ممتاز یا منفرد کرتی ہیں ان میں ان کی شاعری کا انداز، کھنک دار تیکھا
لہجہ، اور زور بیان ہے۔ ایسا لگتا ہے جیسے وہ کسی کی تقلید نہیں کرتے بلکہ خود
انھوں نے ایک نیا انداز پیدا کیا ہے۔ یوں تو شاعری صدیوں سے ہو رہی ہے اور اکثر
نقاد یہ بھی کہتے ہیں کہ مضامین کا تنوع بہت کم شعرا کے یہاں دیکھنے کو ملتا ہے۔
اس اعتبار سے بھی مظفر حنفی کی شاعری قابل توجہ قرار پاتی ہے کہ ان کے پاس مضامین
کی کمی نہیں۔ وہ پرانے مضامین کو نئے انداز سے کہنے کا ہنر بھی رکھتے تھے۔ ہم کہہ
سکتے ہیں کہ وہ دوسروں سے کم متاثر ہوئے اور لوگوں کو زیادہ متاثر کیا۔ بلا شبہ تین
چار نسل ان کی شاعری پڑھ کر متاثر ہوئی اور اس بات کا قائل ہونا پڑا کہ مظفر حنفی واقعی
جدید لب ولہجہ کے ایک بہترین اور نمائندہ شاعر ہیں۔ ان کی شاعری کی ایک خوبی یہ بھی
ہے کہ وہ بات کو سیدھے انداز میں کہتے ہیں۔ ان کے یہاں ناز نخرے والا کوئی معاملہ
نہیں ہے۔مظفر حنفی نے ترقی پسند تحریک کا عروجدیکھا۔اپنی نظروں کے سامنے جدید تحریک کی بنیاد اور اس کا عروج بھی دیکھا۔ جدید
تحریک نے کس طرح ترقی پسند تحریک کو پیچھے کر دیا یہ بھی دیکھا۔ وہ کسی ایک ازم یا
تحریک سے وابستہ نہیں رہے۔ ہاں یہ ضرور ہے کہ جدید ادب نے انھیں متاثر کیا۔ وہ محض
کھوکھلے نعروں اور دکھاوے کی ہمدردی کے قائل نہیں تھے۔ وہ جس مزاج کے تھے اس سے
معلوم ہوتا ہے کہ انھیں بھی غریبوں، مزدوروں ، دبے کچلے لوگوں سے ہمدردی تھی۔ لیکن
وہ اسے شاعری میں ٹھونسنے کے لیے قطعی تیار نہیں تھے۔ ان کے یہاں اس بات کے لیے ایک
رکھ رکھاؤ اور معیار ہے۔مظفر حنفی نے بلا وجہ کی تنقید اور طنز سے پرہیز کیا
ہے۔ ان کا طنزیہ نشتر معاشرے اور قوم کی بھلائی کے لیے کام دیتا ہے۔ ان کی شاعری
اس لیے بھی آفاقی قرار پاتی ہے کہ وہ بڑی بات کو آسانی سے کہنے اور مضمون کو سلیقے
سے برتنے کا ہنر جانتے ہیں۔ وہ ان شاعروں میں سے نہیں جو جلد فراموش کر دیے جائیں۔
ان کی شاعری انھیں زندہ رکھنے کا کام کرے گی۔کسی کی بطور خاص پیروی نہیں کرنے سے یہ بھی ہوا کہ وہ
بھیڑ سے الگ ہو گئے۔ میرے خیال میں ان کی یہ بات فطری تھی۔ کیونکہ اگر وہ محض کوشش
سے ایسا کرتے تو شاید اپنی روش پر تمام زندگی قائم نہیں رہ پاتے۔ اس لیے کہ شاعری
بے ساختہ ہوتی ہے اور اس میں فطرت ہی کام آتی ہے۔مظفر حنفی کی شاعری ایک منفرد آہنگ رکھتی ہے۔ وہ روایتی
خیال کے ساتھ جدید انداز کی آمیزش اس طرح کرتے ہیں کہ شعر بالکل نیا لگتا ہے۔ بس
اسی انداز اور آہنگ کو چونکا دینے والی شاعری کہا جاتاہے۔ آپ یہ نہیں کہہ سکتے
کہ کسی شاعر کا مکمل کلام منفرد ہو، یہ ممکن ہی نہیں۔ ڈاکٹر شمس الرحمن فاروقی نے
بھی میر اکثر غزلوں میں کچھ اشعار کا ہی انتخاب کیا ہے۔ معاملہ یہ ہے کہ اگر دس گیارہ
اشعار کی غزل میں دو چار اشعار بھی اعلیٰ درجے کے ہو جائیں یہی کافی ہے۔ اس معیار
پر مظفر حنفی کی شاعری دوسروں سے کہیں زیادہ بہتر معلوم ہوتی ہے۔یہاں ہم کسی سے موازنہ نہیں کر رہے ہیں۔ بات صرف اتنی
ہے کہ مظفر حنفی جو ایک راہ اختیار کی وہ کیوں الگ ہے یہ بتانا مقصود ہے۔مظفر حنفی کے کئی اشعار ایسے ہیں جو اکثر نظامت کرتے
وقت ناظم مشاعرہ یا ناظم جلسہ پڑھتے ہیں۔ ان کے اشعار موقع کی مناسبت سے بھی پڑھے
جاتے ہیں۔ آج کل کے شعراکا کلام لوگوں
کو کم ہی یاد رہتا ہے لیکن مظفر حنفی کے اشعار لوگوں کو کچھ نہ کچھ ضرور یاد رہتے
ہیں۔ وہ تقریباً پچاس برس مختلف رسالوں میں شائع ہوتے رہے ہیں۔ یہی وجہ ہے کہ میں
نے انھیں کئی نسلوں کو متاثر کرنے والا شاعر کہا ہے۔ وہ بے وجہ داد کے طلبگار نہیں،
ان کی ذات میں ایک قسم کی قناعت کا اظہار ہوتا ہے۔مظفر حنفی صاحب کا لہجہ حقیقتاً دوسروں سے جدا تھا۔ یوں
تو اکثر شاعروں پر مضامین لکھتے ہوئے مضمون نگار یہ لکھتے ہیں کہ فلاں صاحب منفرد
لب و لہجے کے شاعر ہیں۔ لیکن اس رائے میں دروغ گوئی سے کام لیا جاتا ہے۔ اب اگر
بات کریں مظفر حنفی کی تو شاید ہی کوئی انکار کرسکے کہ وہ منفرد لب و لہجے کے شاعر
تھے۔ اگر وہ کرخت زبان استعمال کرتے تھے یا اپنی غزل کو کھردری غزل کہتے تھے تو اس
میں کوئی شک نہیں کہ الفاظ کا انتخاب کاٹ دار لہجے کی ترجمانی کرتا ہے۔ انھوں نے
ثابت بھی کر دیا کہ ایسے الفاظ کو برت کر بھی تہ دار شاعری کی جا سکتی ہے۔یکم اپریل 1936تا 10؍اکتوبر2020 یہ حنفی صاحب کا عرصہ حیات
ہے۔ وہ مدھیہ پردیش کے کھنڈوا شہر میں پیدا ہوئے تھے۔ 84 برس کی عمر میں انتقال
کرنے والا یہ شاعر نہ صرف شاعر بلکہ محقق مترجم نقاد اور نہ جانے کیا کیا کچھ یہ ایک
باکمال شخص تھا جسے ہم عبقری شخصیت کہہ سکتے ہیں۔ ان کی شاعری احتجاجی اور جارحانہ
تھی۔ محبوب کے ناز رکھنے برداشت کرنے والا معاملہ بالکل نہیں بلکہ صاف سیدھی سچی
محبت یا قطع تعلق۔ ایک غزل درج کرنے کے بعد اپنی بات آگے بڑھاتا ہوں؎فرق نہیں پڑتا ہم دیوانوں
کے گھر میں ہونے سےویرانی امڈی پڑتی ہے گھر کے کونے کونے سےاپنی اس کم ظرفی کا احساس
کہاں لے جاؤں میںسن رکھا تھا الجھن کچھ کم
ہو جاتی ہے رونے سےبعد از وقت پشیماں ہو کر
زخم نہیں بھر سکتے تمدامن کے دھبے البتہ مٹ
سکتے ہیں دھونے سےکانٹے بونے والے سچ مچ تو بھی کتنا بھولا ہے جیسے راہ
رک جائیں گے تیرے کانٹے بونے سےمیرے تیکھے شعر کی قیمت دکھتی رگ پر کاری چوٹچکنی چپڑی غزلیں بے شک آپ خریدیں سونے سےآنکھوں میں یہ رات کٹے تو ٹھیک مظفر حنفی جیرہزن جھنجھلایا بیٹھا ہے اک منزل سر ہونے سے(ریختہ
ڈاٹ کام)دیکھیے کہ الفاظ کا انتخاب کس طرح کا ہے۔ کچھ الفاظ تو
غزل کے لیے بالکل رواں اور سبک ہیں۔ آپ ان لفظوں پر غور کریں جسے نبھانا مشکل
ہوتا ہے۔ محاورہ کانٹے بونا لفظ چکنی چپڑی تیکھے شعر جھنجھلایا ان الفاظ پر غور کریں۔
پھر شعر بھی کمال کا کہنا کیا یہ سب کے بس کی بات نہیں ہے۔ مظفر حنفی نے ڈاکٹر
محبوب راہی کی کتاب یادگار زمانہ ہیں یہ لوگ میں ڈیڑھ صفحات پر مشتمل ایک مضمون میں
اپنے متعلق اس طرحلکھا ہے:’’شاد
و فراق و نارنگ کے ساتھ راہی نے مجھ کم ترین کو بھی اس طویلے میں باندھ رکھا ہے۔ ایاز
کو اپنی قدر و قیمت کا بخوبی اندازہ ہے البتہ؎وہ بگولہ ہے کہ اڑنے پہ سدا آمادہمیں جو مٹی ہوں تو مٹی بھی کہاں مانتی ہےاس طرح یہ کتاب کم از کم نظر بد سے محفوظ رہے گی۔‘‘(یادگارِ
زمانہ ہیں یہ لوگ: ڈاکٹر محبوب راہی، اسباق پبلی کیشنز پونے، 2015، ص 8)واضح ہو کہ ڈاکٹر محبوب راہی نے مظفر حنفی صاحب پر
’مظفر حنفی حیات اور کارنامے‘اس عنوان سے پی ایچ ڈی بھی کی ہے۔ اپنے ایک خط میں
پروفیسر مظفر حنفی صاحب یوں لکھتے ہیں،’ ترقی پسند مجھے جدید شمار کرتے ہیں اور جدید
لوگوں کو میں ترقی پسند نظر آتا ہوں بات یہ ہے کہ کبھی خوش آمد اور تعلقات
استوار کرنے کی روش اختیار کی نہ گروپ بندی کی اس کے باوجود لوگ اگر کسی نہ کسی
طرح اعتراف کرتے ہیں تو دراصل یہ ان کی مجبوری ہے۔‘‘(ایضاً، ص 236)مظفر حنفی یوں تو جدید شاعری کا اہم نام ہے لیکن وہ خود
کبھی یہ ظاہر نہیں کرتے کہ باقاعدہ کس گروپ سے وابستہ ہیں۔ یہ شاعر کا اعتماد ہے
کہ مجھے ضرور نوٹس کیا جائے گا کسی سے رسم و راہ استوار کرنے کی ضرورت نہیں۔ جب
شاعر کو اپنے کلام پر مکمل اعتماد ہو تو اسے ایسی باتوں سے کوئی دلچسپی نہیں رہتی۔
ایسے شاعروں کا معاملہ نقادوں کے ساتھ بھی اسی طرح کا رہتا ہے۔ جو مستند قسم کے
نقاد ہیں وہ ذرا کم ہی کسی شاعر کو خاطر میں لاتے ہیں۔ لیکن اگر کوئی اہم ناقد کسی
کا ذکر کر دے یا اس پر مضمون لکھ دے تو وہ شاعر لوگوں کے نزدیک اہم ہو جاتا ہے۔
حنفی صاحب ان تمام باتوں سے بے نیاز اپنے کاموں کی طرف متوجہ رہے۔ بس اسی فطرت نے
انھیں سب کے لیے قابل قبول بنا دیا۔ اکثر گروپ بندی کسی ایسے شاعر یا ادیب کو بھی
آسمان کی بلندیوں تک پہنچا دیتی ہے جن کی تخلیقات میں کوئی اہم پہلو شامل نہیں
ہوتا ہے۔ اس گروپ بندی کا اثر آج ادبی حلقوں میں اور زیادہ ہو گیا ہے۔ پہلے تو
صرف کلاسیک ترقی پسند جدید یا اسی طرح کے کسی حلقے میں شامل کیا جاتا تھا مگر اب
شاعروں اور ادیبوں کا خاص حلقہ ہو گیا ہے۔ بہرحال اگر 1980 میں حنفی صاحب یہ باتیں
لکھ رہے تھے تو ظاہر ہے اس وقت بھی اس کے اثرات ضرور رہے ہوں گے۔حنفی صاحب کے چند اور جملے اس طرح ہیں:’’بھائی
جتنا کچھ اس دور ابتلا میں کہیں سے مل جائے غنیمت جانو کہ آج کل متاع سخن کے خریدار
کہاں ہیں اور خوشامد وغیرہ جیسے حربے استعمال کرنے کے لیے بھی ظرف چاہیے جو ہمارے
پاس نہیں۔‘‘’’مدیران
رسائل کی نگاہ میں ٹیڑھی امیج بنی ہوئی ہے اسے برقرار رکھنا چاہتا ہوں۔ میںنے کسی
کتاب پر تبصرے کے لیے ایک کے بعد دوسرا خط کسی مدیر کو نہیں لکھا۔‘‘حنفی صاحب خود ستائش میں کبھی مبتلا نہیں رہے۔ خود جو
کچھ لکھا وہ بھی اپنی مرضی سے اور دوسروں نے ان پر جو کچھ لکھا اسے بھی خندہ پیشانی
سے قبول کیا۔ زیادہ تعریف و توصیف پر انھیں خوش ہونے کی عادت نہیں تھی یہ ان کی
باتوں سے معلوم ہوتا ہے۔ اپنی غزلوں کو شاعر سبک اور رواں بتاتے ہیں۔ شاعری میں
نغمگی شائستگی روانی سلاست فصاحت شیرینی عشق و محبت رومانیت کی تلاش کی جاتی ہے۔
اپنی غزل کو کھردری غزل بتانے والے مظفر حنفی کی ایک دوسری مکمل غزل پر غور کیجیے؎اس کھردری غزل کو نہ یوں منہ بنا کے دیکھکس حال میں لکھی ہے میرے
پاس آ کے دیکھوہ دن ہوا ہوئے کہ بچھاتے
تھے جان و دلاب ایک بار اور ہمیں مسکرا کے دیکھپردہ پڑا ہوا ہے تبسم کے راز پرپھولوں سے اوس آنکھ سے آنسو گرا کے دیکھیہ دوپہر بھی آئی ہے پرچھائیوں کے ساتھویسے نظر نہ آئیں تو
مشعل جلا کے دیکھگلچیں نے جب تمام شگوفوں کو چن لیاکانٹے پکار اٹھے کہ ہمیں آزما کے دیکھتو میرا ہمسفر ہے تو پھر
میرے ساتھ چلہے راہزن تو نقش قدم رہنما کے دیکھاپنی نظر سے دیکھ برہنہ حیات کوآنکھوں سے یہ کتاب کی عینک
ہٹا کے دیکھاز راہ احتیاط سفر کو نہ ختم کریہ پھول ہیں کہ آگ قدم
تو جما کے دیکھٹھپہ لگا ہوا ہے مظفر کے نام کااس کا کوئی بھی شعر کہیں سے اٹھا کے دیکھ(ریختہ
ڈاٹ کام)اس غزل کی لفظیات بھی قابل توجہ ہے۔ یہی لفظیات انداز بیان
اور تیکھا پن مظفر حنفی کو دوسروں سے ممتاز کرتا ہے۔اوپر مظفر حنفی کی غزل میں لفظ کھردری، حیات کو برہنہ دیکھنے
کی بات یا لفظ ٹھپہ شاید ہی کسی نے استعمال کیا ہو۔ یہی باتیں اور خیالات نسلوں کو
متاثر کرتے ہیں۔تقریبا تین نسلوں نے یا
چار نسلوں نے مظفر حنفی کو پڑھا ہے اور سبھی متاثر ہوئے ہیں۔ اتنی سخت شاعری کرنے
کے لیے دل و دماغ کا نہایت مضبوط ہونا ضروری ہے۔ ایسا نہیں ہے کہ حنفی صاحب کی
شاعری محبوب کے ذکر سے بالکل خالی ہے یا وہ حسن و عشق کی باتیں نہیں کرتے۔ علامتوں
استعاروں اور تلمیحات کا استعمال کر کے انھوں نے بھی حسن و عشق کی باتیں کی ہیں لیکن
اس میں محبوب سے ایک طرح کا فاصلہ ہے۔ وہ ایسے مضامین محدود دائرے میں کہتے ہیں۔
اس طرح کے مضامین کو برتنے میں کچھ شعرا حدود کا خیال نہیں رکھتے اور بے حجابانہ
بات کہتے ہیں جس سے شاعری کا لطف غارت ہو کر محض چٹخارہ رہ جاتا ہے۔ یہ بات حنفی
صاحب نہیں کرتے وہ سلیقے سے اور تہذیب کے دائرے میں کہتے ہیں حالانکہ اشارہ اور خیال
وہی ہوتا ہے۔ اس کے باوجود شعر لطف دیتا ہے۔ میں مظفر حنفی کے دو شعر پر اپنی بات
ختم کرتا ہوں؎گلنار ہو گئے ہم گلریز ہو گئے ہمجب یاد آئے ہو تم زرخیز ہو گئے ہمپتھر سے دودھ کل تک ہم بھی نکالتے تھےفرہاد آگئے تو پرویز ہو گئے ہمMohammad AsrarAssistant Professor, Urdu DepartmentS.K. Prowal College of Art, Science &
Commerce, Kamptee,Dist. Nagpur- 441001 (Maharashtra)Mob.:9822724276Email : asrarmohammad1977@gmail.com",
راز کا شعری جہاں،مضمون نگار: اکمل نعیم صدیقی,https://ncpulblog.blogspot.com/2025/05/blog-post_19.html,"-مئی 19, 2025","اردو دنیا، فروری،2025اردو زبان و ادب کے ارتقائی سفر پر نظر ڈالی جائے تو ہم
پاتے ہیں کہ ادب کی مختلف اصناف کا کسی نہ کسی دور میں غلبہ رہا ہے۔ دکن کے ادبا
نے جہاں مثنویوں کو اپنے ذوق سخن کے لیے منتخب کیا وہیں مرثیے کو بھی عروج بخشا۔
اس کے بعد مرثیے کو انیس و دبیر نے بلندیوں تک پہنچا دیا۔ سودا اور ذوق جیسے شعرا
نے قصیدے میں طبع آزمائی کی اور اسے عروج عطا کیا۔ شمالی ہند میں ہی مثنوی کو میر
حسن جیسا قادر الکلام شاعر ملا جس نے اس صنف کو بلندیوں تک پہنچایا۔ترقی پسندوں نے نظم کو اپنی تحریک کا آلہ کار بنایا
اور اس صنف نے بہت فروغ پایا۔ جدید دور میں مشرق کے تتبع میں نظم کی ہیئت کے ساتھ
بہت سے تجربات کیے گئے اور اس کے بندھن ڈھیلے کرتے کرتے اسے بالکل آزاد ہی کر دیا
گیا۔ ردیف ،قافیہ اور بحر کو سرے سے نکار دیا گیا۔ یہ وہی دور ہے جب غزل کی
گردن بے تکلفی سے اڑانے کی بات کہی گئی اور اسے بے وقت کی راگنی اور نیم وحشی صنف
قرار دیا گیا۔ لیکن غور طلب بات یہ ہے کہ قلی قطب شاہ سے لے کر آج تک اردو ادب کی
مقبول ترین اور چہیتی صنف سخن کی بات کی جائے تو سب کی زبان پر برجستہ غزل کا نام
آتا ہے۔یہ حقیقت ہے کہ غزل کی روایت ہر دور میں زندہ رہی ہے۔ جیسے
جیسے وقت گزرتا رہا اردو ادب کی دوسری اصناف اپنی مقبولیت کھوتی رہیں لیکن غزل کی
مقبولیت میں روز بروز اضافہ ہوتا گیا۔ غزل کی مقبولیت کا عالم یہ ہے کہ جو لوگ
اردو زبان نہیں جانتے وہ بھی اس کے شیدائی ہیں۔دنیا کے ہر خطے میں آپ کو غزل کے
چاہنے والے مل جائیں گے۔بر صغیر ہندو پاک میں تو غزل کا ہر کوئی دیوانہ ہے۔
راجستھان جیسا خشک سال علاقہ بھی اس کے جادو سے خود کو نہ بچا سکا۔ راجستھان کا ایک
بہت خوبصورت شہر، شہر آفتاب یعنی جودھپور بھی غزل کی آبیاری میں ہمیشہ پیش
پیش رہا ہے۔ جودھپور سے تعلق رکھنے والے شعرا کی ایک طویل فہرست ہے۔ اس فہرست میں
ایک نام بہت نمایاں ہے اور وہ نام ہے ایم اے غفار راز۔ڈاکٹر ضیا نے اپنی تصنیف ’مارواڑ میں اردو‘ میں ان کا
تعارف پیش کرتے ہوئے لکھا ہے کہ ’’جناب ایم اے، غفار راز کا شمار جودھپور کے برگزیدہ
شعرا میں ہوتا ہے۔ آپ کے کلام کی عظمت کا لوہا ہندوستان کے بڑے بڑے شعرا اور ناقدین
نے مانا ہے، جن میں کمار پاشی، مخمور سعیدی، سالک عزیزی، کالی داس گپتا رضا، کے ڈی
خان مونس، شین کاف نظام، نامور سنگھ، ندا فاضلی، افتخار امام صدیقی، موہن لال
کول،اثر اجمیری اور راہی شہابی کے نام شامل ہیں۔راز جودھپوری کی پیدائش 14 نومبر
1931کو جودھپور میں ہوئی۔ آپ کے والد جناب عبد المغنی مہا راجہ امر سنگھ والی جو
دھپور کے سیلون انچارج تھے۔ آپ کی ابتدائی تعلیم جناب ننھے خاں، پھر ان کے
صاحبزادے عبدالباری تنہا اور شرف الدین یکتا کی نگرانی میں ہوئی۔ حالانکہ آپ گھریلو
حالات کی وجہ سے تعلیم مکمل نہیں کر سکے لیکن ادبی سنگت نے آپ کے اندر ایسی رنگت
بھر دی جس کی وجہ سے آپ فن شاعری میں ماہر ہوئے۔طبیعت موزوں تھی ہی لہٰذا کسی
استاد کی اصلاح کے محتاج نہیں رہے اور ’وقت ہی شاگرد اپنا، وقت ہی استاد ہے‘کی طرز
پر حالات نے آپ کو سب کچھ سکھا دیا۔ زندگی جینا بھی اور تصویر شاعری میں رنگ
بھرنا بھی۔‘‘کسی بھی شعر یا غزل کا محاسبہ ہم مختلف زاویوں سے کر
سکتے ہیں۔ فنی اعتبار سے کسی غزل یا شعر کے محاسن و عیوب پر تنقید کی جا سکتی ہے یا
اس کے مرکزی خیال کی اہمیت، ندرت اور انداز بیان کی خصوصیات سے بحث کی جا سکتی ہے۔
شاعر کے کلام میں اس کی شخصیت کے مظاہر تلاش کیے جا سکتے ہیں تو اس کی سوچ و فکر،
خیالات اور مختلف موضوعات کے تعلق سے اس کا نقطئہ نظر کیا ہے اس پر بھی غور کیا جا
سکتا ہے کیونکہ ہر شاعر کا اپنا نقطۂ نظر ہوتا ہے جو اس کے کلام میں دانستہ اور
نادانستہ طور پر شامل ہو ہی جاتا ہے۔ مضامین کی ندرت، پرانے مضامین کو نئے اور
انوکھے انداز میں پیش کرنا، نئی اصطلاحات وضع کرنا اور شعر میں کسی مضمون کو کس
طرح سے باندھا گیا ہے ان سب کی بنیاد پرکسی شاعر کے کلام کا جائزہ لیا جا سکتا ہے۔
شمس الرحمن فاروقی انھیں علمیاتی اور وجودیاتی تصورات میں منقسم کرتے ہیں۔ راز
صاحب کی شاعری میں یہ دونوں خصوصیات پائی جاتی ہیں۔ یعنی ان کی شاعری وجودیاتی
تصورات اور علمیاتی تصورات کی کسوٹی پر پوری اترتی ہے۔راز صاحب کے کلام کا بیشتر حصہ ایسی غزلوں پر مشتمل ہے
جس میں انھوں نے چھوٹی بحروں پر غزل کی بنیاد رکھی ہے۔ در حقیقت کم الفاظ اور چھوٹی
بحر میں معنی خیز بات کہنا کسی ہنر سے کم نہیں ہے اور یہی اردو غزل کا خاصہ بھی
ہے۔ جو بات مقرر ایک طویل تقریر کے ذریعے کہتا ہے وہی بات شاعرمحض ایک شعر کے ذریعے
زیادہ موثر انداز میں کہہ دیتا ہے۔ راز صاحب کو یہ ہنر بخوبی آتا ہے؎آپ اکثر وہ بات کہتے ہیںجو نہ کہنے کی بات ہوتی ہےہم تو یوں بھی یقین کر لیتےکس لیے آپ نے قسم کھائیاف یہ کیسا ستم ہو گیادرد پہلے سے کم ہو گیارازصاحب کے کلام کا ایک نمایاں وصف ’الفاظ کی تکرار‘ بھی
ہے۔ وہ اپنے اشعار میں الفاظ کو مکرر استعمال کرتے ہوئے ان کے حسن کو ہی دوبالا نہیں
کرتے بلکہ اس سے معنویت بھی پیدا کرتے ہیں۔چند اشعار ملاحظہ ہوں؎راز توبہ، میری آج توبہنذر جام و سبو ہو گئی ہےاس شعر کے پہلے مصرعے میں لفظ’توبہ‘ کی تکرار محض تکرار
نہیں ہے بلکہ معنی خیز بھی ہے اور یہی اس مصرعے کا حسن ہے۔وہ توبہ کرتے ہوئے اپنی
گذشتہ توبہ کی بات کر رہے ہیںجوکہ جام و سبو کی نذر ہو گئی؎منزل ہے میری دور، مجھے دور ہے جانابھیگی ہوئی پلکوں سے نہ اب مجھ کو صدا دےمندرجہ بالا شعر کے پہلے مصرعے میں لفظ ’دور‘ کی تکرار
ہے۔اس لفظ کے ذریعے جہاں انھوں نے یہ واضح کیا ہے کہ ان کی منزل دور ہے وہیں وہ
دوبارہ اسی لفظ کے ذریعے سے یہ بھی بتا رہے ہیں کہ انھیں اس منزل تک پہنچنا بھی
ہے۔اسی طرح ایک شعر اور ہے؎جو خود ہی راز اپنی راہبر ہووہی دیوانگی، دیوانگی ہےاس شعر میں لفظ ’دیوانگی‘ کی تکرار وضاحت کے لیے
استعمال کی گئی ہے یعنی یہ بتایا ہے کہ اصل دیوانگی کسے کہتے ہیں۔ وہیں مندرجہ ذیل
شعر پر بھی غور کریں تو معلوم ہوگا کہ اس میں لفظ ’مشکل‘ کی تکرار دراصل ’تقریباً
ناممکن امر‘ کی جانب اشارہ کرنے کے لیے استعمال کی گئی ہے؎راز اس دور میں مشکل ہے بہت مشکل ہےمیر و غالب سا کوئی دوسرا پیدا ہوناراز صاحب کے کلام میں ایک قسم کی کشش پائی جاتی ہے اور
اس کی وجہ ان کی سادہ بیانی ہے۔ وہ بہت ہی آسان اور عام فہم الفاظ کا
استعمال کرتے ہوئے مضمون کو موثر طریقے سے بیان کرنے پر قدرت رکھتے ہیں۔ ان کے یہاں
دقیق الفاظ کا استعمال متروک ہے۔ وہ سامعین اور قارئین کی علمی لیاقت کا امتحان نہیں
لیتے ہیں بلکہ بڑی سادگی، برجستگی، نرمی اور آہستگی کے ساتھ اپنی بات اس
انداز سے کہہ جاتے ہیں کہ اشعار سیدھے دل میں اتر جاتے ہیں؎آئو ہم بیچ کی نکالیں راہآپ اور تو کے بیچ میں تم ہےاس شعر میں کتنی سادگی کے ساتھ انھوں نے ایک بہت ہی معنی
خیز بات چند الفاظ میں بیان کردی ہے۔ ان کے اسی انداز میں بیان کے کچھ اور نمونے دیکھیے؎دیکھ کر مجھ کو تو مسکراتا ہے کیوںکیا تیری اور میری جان پہچان ہےایک تم ہی نہیں ہو پریشاں فقطراز دنیا ہی ساری پریشان ہےسب ہمیں سے کہہ رہے ہیں عشق سے باز آئیےکیوں نہیں لیتا ہے کوئی ان کو سمجھانے کا نامیہ نہ ہونا چاہیے جو منھ میں آیا کہہ دیابات کرنی چاہیے انساں کو انساں دیکھ کرپہلے شعر کے دوسرے مصرعے میں شاعر کا یہ کہنا کہ ’’کیا
تیری اور میری جان پہچان ہے‘‘ وہیں دوسرے شعر میں شاعر کو خود یہ کہتے ہوئے تسلی دینا
کہ تم اکیلے نہیں بلکہ ساری دنیا ہی پریشان ہے، معصومیت سے پر ہے۔ اسی طرح تیسرے
شعر کا دوسرا مصرع ’ کیوں نہیں لیتا ہے کوئی ان کو سمجھانے کا نام‘ تو بالکل بچوں
کی سی سادگی اور معصومیت کا مظہر ہے۔ عموما جب بچوں کو ڈانٹا یا سمجھایا جاتا ہے
تو ان کی یہی شکایت ہوتی ہے کہ صرف مجھے ہی کیوں نصیحت کی جا رہی ہے یا مجھ پر ہی
تنبیہ کیوں کی جا رہی ہے اس کو بھی تو کچھ کہو۔ اسی طرح چوتھے شعر میں ’ جو منھ میں
آیا کہہ دیا‘جیسے عام سے محاوراتی جملے
کے عمدہ استعمال سے بڑی سادگی کے ساتھ ایک عمدہ پیغام پیش کیا ہے۔راز نے غالب کے کئی مضامین کو بھی اپنے اسی انداز میں
سادگی کے پیکر میں ڈھال کر پیش کرنے کی سعی کی ہے مثلاً غالب کا ایک شعر ہے؎عشرت قطرہ ہے دریا میں فنا ہو جانادرد کا حد سے گزرنا ہے دوا ہو جانااسی
مضمون کو راز نے اس انداز سے باندھا ہے؎درد دل بڑھ گیا حد سے جب دوستودرد ہی درد دل کی دوا ہو گیاراز کے یہاں انداز بیان ہی سادہ نہیں ہے بلکہ بہت سے
مضامین بھی سادہ اور عام ہیں لیکن ان کو نظم کرنے کا انداز ان کو خاص بنا دیتا ہے۔آل احمد سرور کہتے ہیں کہ’’غزل کا آرٹ اشاروں کا آرٹ
ہے اور یہ اشارے بڑی بڑی داستانوں کو اپنے اندر سموے ہوئے ہیں۔ ‘‘ یہ حقیقت ہے کہ
ردیف و قافیہ کے علاوہ اشارے اور کنایے میں کسی موضوع کا بیان ہی شعر کو نثر سے
ممتاز کرتا ہے۔ اچھی شاعری انسانی جذبات اور کیفیات کی مرصع کاری کا کام بھی بخوبی
انجام دیتی ہے۔راز کی شاعری میں یہ خوبیاں بھی پائی جاتی ہیں۔ ایک شعر دیکھیے؎بارہا ایسا ہوا ہے کہ تیری بزم سے میںاُٹھ کے جاتا ہوں مگر لوٹ کے آ جاتا ہوںاس شعر میں شاعر نے اپنی قلبی کیفیت یعنی قلب کی بے چینی
اور اضطراب کی بہترین عکاسی کی ہے۔ ایک شعر اور دیکھیں؎نہ ملا کوئی بھی مفہوم سمجھنے والااشک بن کے میری آنکھوں میں سوالات رہےیہ حقیقت ہے کہ ہر شاعر کا اپنا اسلوب ہوتا ہے۔ یہ
اسلوب اس کی شناخت قائم کرنے اور اسے دوسروں سے ممتاز کرنے میںمعاون ہوتا ہے۔ ہم دیکھتے
ہیں کہ ایک ہی موضوع کو بہت سے شاعر اپنے اشعار کے ذریعے پیش کرتے ہیں اور ان سب
کا جداگانہ انداز بیان ہی ان کے شعر میں جدت اور تاثر پیدا کرتا ہے۔ راز بھی اس
بات کو تسلیم کرتے ہوئے کہتے ہیں؎یہ طلبگار نہیں قافیہ پیمائی کیشاعری آپ سے اسلوب نیا مانگے ہےانھوں نے بھی اپنی شاعری میں روایتی مضامین کو جگہ دی
ہے لیکن اپنے انداز میں،جس وجہ سے ان کے اشعار میں تازگی پیدا ہو گئی ہے۔بقول
مخمور سعیدی ’’ راز کی غزل فکر کی تازگی لیے ہوئے ہے اور نئی لفظیات کی بھی حامل
ہے۔‘‘نشاط عیش و مسرت سے کھیلنے والوغم حیات سے نسبت نہیں تو کچھ بھی نہیںذرا سنبھال کے رکھنا تو اپنی توبہ کوہر ایک موڑ پہ زاہد شراب خانہ ہےمیری بربادیوں پہ ہنسنے
والو یہ حقیقت ہےبنا غم کے تو کوئی صاحب عرفاں نہیں ہوتااسلوب میں الفاظ کی ترتیب اوران کے انتخاب کا سلیقہ بنیادی
اہمیت رکھتا ہے اور اسی پر اسلوب کا دارومدار بھی ہے۔سوئفٹ، اسلوب کی تعریف میں
کہتا ہے کہ ’’صحیح لفظ، صحیح جگہ پر‘‘۔ الفاظ کا انتخاب، ان کی ترتیب اور ان کا
باہمی ربط و تعلق ہی موضوع اور معنی کو جنم دیتا ہے اور یہی کسی جملے یا شعر کا
خاصہ ہے۔راز کا بھی اپنا اسلوب ہے۔ وہ بہت مدھم اور نرم لہجے میں اپنی بات کہتے ہیں
لیکن وہ جو کہتے ہیں اس کی گونج بہت تیز سنائی دیتی ہے؎تعلقات بڑھانا تو سہل ہے لیکنتعلقات نبھانا بہت ہی مشکل ہےالفت کا اپنی اثر دیکھتا ہوں میںجو بات ہے ادھر وہ ادھر دیکھتا ہوں میںغالب کے خطوط پڑھتے ہوئے اس امر کی صداقت کا احساس
ہوجاتاہے کہ انھوں نے یقینا مراسلے کو مکالمہ بنا دیاہے۔لیکن یہ سب کچھ شعر کے ساتھ اس طرح گنتھا ہوا ہے کہ قاری
کو پڑھنے میں مزہ دیتا ہے۔ یہاںجو بات سب سے اہم ہے وہ یہ کہ اس سب کے باوجود، ان
کے اشعار سادگی اورشائستگی کا دامن ہاتھ سے چھوٹنے نہیں دیتے اور چھوٹی بحروں کا
ساتھ بھی ہمیشہ قائم رہتا ہے۔بقول طرب میرٹھی ’’راز کا سب سے نمایاں وصف ان کی
سادہ مزاجی اور سادہ بیانی ہے۔‘‘غزل کے لغوی معنی حسن و عشق کی باتیں کرنا بھی مانا
جاتا ہے۔ شاید یہی وجہ ہے کہ جس شعر میں حسن و عشق اور عاشق و معشوق کا تذکرہ ہو
اسے خالص غزل کا شعر کہا جاتا ہے۔ راز کے یہاں بھی خالص غزل کے اشعار کثرت سے
موجود ہیں۔ اس طرح کے اشعار میں شاعر مختلف صنعتوں کا استعمال کرتے ہوئے انھیں خوب
صورت اور پر لطف بناتا ہے۔ اس ضمن میں راز صاحب کے یہاں بھی خوب صورت تشبیہات و
استعارات کا استعمال ملتا ہے۔ان کی تشبیہات آس پاس کی موجودات سے ہی جنم لیتی ہیں
خصوصاً قدرتی مناظر اور قدرتی اشیا سے وہ شبیہ حاصل کرتے ہیں اور شعر میں نگینے کی
مانند جڑ دیتے ہیں۔ ان کے اشعار میں لفظوں کا عمدہ انتخاب اوران کی بہترین ترتیب
سے شعر میں وہ تاثر پیدا ہوتا ہے کہ قاری اور سامع متاثر ہوئے بنا نہیں رہ پاتا۔اس
ضمن میں کمار پاشی لکھتے ہیں کہ ’’ ایم اے غفار راز غزلیہ شاعری کی روایت کے
پاسدار ہیں۔ یہ امر باعث مسرت ہے کہ اردو مرکز سے دور رہ کر بھی انھوں نے کلاسیکی
غزل سے اپنے ذہنی اور جذباتی رشتے کو قائم رکھا ہوا ہے۔ فنی نکات پر گرفت مضبوط
اور طبیعت رواں ہو تو ڈھلے ڈھلائے مصرعے ہاتھ باندھے سامنے آجاتے ہیں۔‘‘طول شب فراق کی اف ری سیاہیاں!اکثر گماں ہوا تیری زلف دراز کااس شعر میں راز صاحب نے ’شب فراق کی طوالت ‘ کو معشوق کی
سیاہ زلف کی لمبائی سے تشبیہ دی ہے۔ شب کو زلف سے تشبیہ دینا عام بات ہے مگر ’طول
شب فراق‘ اور ’زلف دراز‘ کی مشابہت الگ لطف پیدا کر رہی ہے۔ پھر پہلے مصرع میں ’اف
ری!‘کے اضافے سے جو تاثر پیدا ہو رہا ہے
وہ شعر کے حسن میں مزید اضافہ کر رہا ہے۔اسی طرح دوسرے مصرع میں لفظ ’اکثر‘ بھی اس مصرع کو پر لطف اور موثر بنا رہا
ہے۔راز صاحب نے یوں تو بہت سے روایتی اور غیر روایتی
استعارات سے اپنے اشعار کو مزین کیا ہے۔ان میں گھر، کمرہ، کھڑکی،زاہد،شراب خانہ، ریت،
سوکھے پتے، برف، ندی، پہاڑ وغیرہ شامل ہیں۔زندگی بن کے پہاڑوں سے اترنے کے لیےبرف کا جسم تھا ہر لمحہ پگھلتا ہی رہاکھڑکی کی نگاہوں میں ہیں کمرے کے مناظرمشرق میں تو مغرب کی ہوا آتی نہیں ہےمگر استعارات کے ضمن میں ایک بات اور قابل غور یہ ہے کہ
ان کے اشعارمیں آپ کو گھر کا استعارہ جابجا دیکھنے کو ملتا ہے۔ یہ ان کا محبوب ترین
استعارہ ہے۔ہو سکتا ہے کہ اس کی وجہان کا
تعمیراتی کام ٹھیکیداری سے جڑائو ہونا ہو۔دوسری صنعتوں کا استعمال بھی وہ بڑی چابک دستی کے ساتھ
کرتے ہیں۔ مثال کے طور پر تلمیح کے اشعار دیکھیں؎کب اپنے غلاموں سے کوئی پیار کرے ہےیہ بات تو یوسف کا خریدار کرے ہےحسن نادم بھی ہے اور مغرور بھینور بھی ہے کبھی شعلہ طور بھیمتضاد الفاظ کے استعمال سے بھی شاعر اپنے اشعار میں حسن
پیداکرتے ہیں۔ راز کے یہاں بھی یہ روایت پائی جاتی ہے؎کیا کہیں دے گئی کیا تیری اک نظرمرہم زخم بھی دل کا ناسور بھیواللہ کیا ادا ہے میرے دل نواز کیسلجھائے اپنے گیسو تو الجھا دیا مجھےمضامین کے اعتبار سے بھی راز صاحب کی شاعری تازگی لیے
ہوئے ہے۔ ان کا شمار جودھپور کے ان شعرا میں کیا جاتا ہے جنھوں نے اس سرزمین میں
حقیقت پسندانہ شاعری کی ابتدا کی۔ ان کے یہاں محض خام خیالی نہیں ہے۔ وہ انسان کی
ترقی کے حامی ہیںلیکن اس کے ساتھ ساتھ کردار کی پاکیزگی اور ذہن کی سادگی کوبھی از
حد ضروری گردانتے ہیں۔شاعر حساس طبیعت کا مالک ہوا کرتا ہے۔ وہ اپنے معاشرے
کے حالات سے آنکھیں نہیں چرا سکتا۔ رازنے بھی اپنے معاشرے میں جو دیکھا اور محسوس
کیا اس کواشعار کا جامہ پہنا کر آئینے کی شکل میں معاشرے کے سامنے رکھ دیا؎اے راز جودھپور کے لڑکے شریر ہیںاس شہر میں نہ شیشہ گری کی دکان کرریل پیل کتنی ہے شہر میں مگر لوگوںکاٹنے کو دوڑے ہے زندگی کا سوناپنراز صاحب کے شعری مجموعے ’خوشبوئوں کا سفر‘ کے مقدمے میں
شین کاف نظام رقم طراز ہیں کہ ’’ہمارا معاشرہ علم سے زیادہ عبرت حاصل کرنے والا ہے
اور عبرت ممانعت و ممنوعات کے راستے کھولنے والی چیز ہے۔ ان اور ایسی دوسری وجوہ
سے ہمارے یہاں شاعری میںQuatabilityکو
مستحسن سمجھا جانے لگا،اقوال زریں کے منظوم بیان کو شعری معراج تصور کیا جانے لگا
اورPseudo-Philosophicalباتوں کو شاعری کی دلیل
سمجھا جانے لگا۔‘‘ ایم اے غفار راز کے کلام میں بھی آپ کو ایسی شاعری کے نمونے
جابجا دیکھنے کو ملتے ہیں؎سر نیاز جھکا بھی لیا تو کیا حاصلخلوص دل سے عبادت نہیں تو کچھ بھی نہیںڈاکٹر ضیا اپنی تصنیف ’مارواڑ میں اردو میں‘ رقم طراز ہیں
کہ ’’ر از صاحب کے یہاں روایت سے محبت کے ساتھ ساتھ جدیدیت سے بھی الفت نظر آتی
ہے، آپ روایت کی محبت میں اتنے بھی غرق نہیں ہیں کہ جدیدیت کے جلوے نظر ہی نہ آئیں
اور جدیدیت کے جلووؤں میں اس قدر گم نہیں ہیں کہ روایت کا راستہ ہی بھول جائیں،
دونوں ہی چیزوں کا احترام اور اعتراف آپ کے یہاں پایا جاتا ہے۔‘‘ اس ضمن میںکے .ڈی.
خان مونس اجمیری فرماتے ہیں: ’’ کلاسیکی ادب کا انھوں نے ہمیشہ دل سے احترام کیا
مگر عصری رجحانات سے روگردانی بھی مناسب نہیں سبھی، روایت کے امین بنے رہے مگر روایت
پر ہی قناعت نہیں کی۔‘‘رازصاحبکے
کلام میں جہاں ایک اور روایتی رنگ دیکھنے کو ملتا ہے جس میں زاہد و واعظ پر لعن
تعن ہے، دیر و کعبہ اور شراب خانہ ہے اورشاعر غم عشق کا حریص نظر آتاہے تو وہیں
بعد کے دور کی شاعری میں ایک نمایاں تبدیلی دیکھنے کو ملتی ہے۔اس ضمن میں شین کاف
نظام لکھتے ہیں کہ ’’بہت ممکن تھا کہ راز ایسے ہی موضوعات کے اسیر ہو کر رہ جاتے لیکن
شکر کا مقام ہے کہ انھوں نے لکیر کا فقیر بننے کی بجائے اپنے تخلیقی راستوں کو
کھلا رکھا۔اسی کھلے پن نے ان کی شاعری کو ان کے ہم عصروں سے مختلف بھی کیا اور
ممتاز بھی۔‘‘شام کی سیڑھیاں چڑھ کر سورجرات کے گھر میں اتر جاتا ہےمردہ جسموں سے لپٹ کر کوئی روئے کب تکپھوٹ کر روئیں اگر جسم کوئی زندہ ملےزندگی تجھ سے ملاقات نہیں ہوتی ہےشام کے بعد بھی اب رات نہیں ہوتی ہےیوں تو ملنے کو ہریک موڑ پہ مل جاتی ہےزندگی تجھ سے مگر بات نہیں ہوتی ہےکوئی مجھ کو سمجھ نہیں پایاکیا میں راز خط ہڑپا ہوںمخمور سعیدی بھی اس تبدیلی کی جانب نشاندہی کرتے ہوئے
کہتے ہیں کہ ’’ ابتدا میں وہ غزل کی سال خوردہ روایات کی گرفت میں تھے لیکن آہستہ
آہستہ انھوں نے فکروفن کے عصری تقاضوں کو پہچانا اور ان سے اپنا رشتہ استوار کیا۔
اب ان کی غزل فکر کی تازگی لیے ہوئے ہے اور نئی لفظیات کی حامل بھی ہے۔ راز صاحب
نے جدید لب و لہجے کو فیشن کے طور پر اختیار نہیں کیا ہے بلکہ ان کے یہاں یہ عمل
فطری طور پر نموپذیر ہوا ہے۔راز صاحب کی جدید شاعری میں نئے مضامین ہیں، فکر کی
تازگی ہے، لفظیات کی جدت ہے اور استعارات میں نیاپن ہے۔ ان کے اشعار کسی رواں دواں
دریا کی مانند ہیں کہ جس میں کہیں کوئی اٹکائو اور بھٹکائو نہیں ہے بلکہ ایک
خوبصورت نظارہ ہے اور کانوں کو بھلی لگنے والی موسیقیت ہے۔ان کے کلام میں یہ تبدیلی
دراصل دانستہ طور سے کی گئی سعی نہیں ہے بلکہ فطری طور پر نمودار ہوئی ہے، یہی وجہ
ہے کہ ان کے اشعار مصنوعی نہیں لگتے بلکہ قاری کو متاثر کرنے کی قوت رکھتے ہیں۔
بقول راہی شہابی ’’ راز کی شاعری ایک صاحب فکرونظر کے مشاہدات و محسوسات کی آئینہ
دار ہے۔انھوں نے اردو کلاسیکی اسلوب کو دور حاضر کے مسائل کا ذریعہ بنایا۔ اس آمیزش
نے ان کی شاعری کے حسن کو دوبالا کر دیا ہے۔‘‘غزل جذب و خیال، متنوع موضوعات کا حیرت کدہ اور جہانِ
معانی کا آئینہ خانہ ہے۔ غزل میں زندگی کی سی وسعت ہے جس طرح زندگی اپنے اندر
تمام موسم، رنگ واقعات،جذبات، تحریکیں، چہرے، نظریے اور رویے سمو لینے پر قادر ہے۔
اسی طرح غزل بھی ان سب عناصر کو اپنے اندر جذب کر لیتی ہے۔ پیکر تراشی اس ضمن میں
شاعر کو بہت معاونت کرتی ہے۔پیکر شاعری کا وہ طاقتور لسانی عنصر یا اظہارکی موثر
صورت ہے جو شاعر کے اندرون کوقاری یا سامع کے سامنے مکمل اور موثر طور پر منکشف
کردیتی ہے کیونکہ اس سے تصور و خیال کی چلتی پھرتی تصویریں آنکھوں کے سامنے آجاتی
ہیں۔ شاعر کا نصب العین اپنے اندرون کا اظہار ہوتا ہے اس لیے پیکر کو شاعر کی شخصیت
کا آئینہ بھی کہا جاسکتا ہے۔راز صاحب کے یہاں بھی پیکر تراشی کے نمونے دیکھنے کو
ملتے ہیں۔مذہب کے تعلق سے رازصاحب کا تصوربہت سیدھا اور صاف
ہے۔ وہ اپنے ظاہر و باطن کی صفائی پر دھیان دینے کی بات کرتے ہیں؎یہ دیر و کعبہ کی باتیں ہیں بعد کی اے رازمیں اپنے دل کے نگر کا مطالعہ کر لوںانھیں ذات، برادری اور رنگ و نسل کی بنیاد پر انسانوں کی
تقسیم گوارا نہیں ہے۔ وہ کہتے ہیں؎انسان کو جو ذات کے خانوں میں بانٹ دےہوگا خدا مگر وہ ہمارا خدا نہیںحالانکہ قرآن میں اللہ تعالیٰ نے ذات اور نسل کو صرف
انسانوں کی پہچان کا ذریعہ بتایا ہے۔ اس کی بنیاد پر کسی کی تذلیل یا خود پر فخر
کرنا بے وقوفی ہے۔ خدا کی نظر میں افضل اور اعلی شخص وہ ہے جو متقی اور پرہیزگار
ہے۔وہ خدا میں یقین رکھتے ہیں تبھی کہتے ہیں؎جو لوگ خدائی کا کیا کرتے تھے دعویٰملتا ہی نہیں ان کا کہیں نام و نشاں تکوہ اپنا محاسبہ کرنے اور غور و فکر کرنے کی جانب توجہ
بھی دلاتے ہوئے کہتے ہیں کہ ہمیں اس بات پر غور کرنا چاہیے کہ دنیا میں ہماری ذلت
اور پستی کی وجوہات کیاہیں ورنہ ہمارے عقبی بھی تو اسی دین کے پیروکار تھے جنھیں
اللہ تعالیٰ نے دنیا بھر کی عزت اور بڑی بڑی حکومتوں سے نوازا تھا۔ہم کیوں ذلیل و خوار ہیںہے سوچنے کی باتوہ ہم نہیں رہے، کہ ہمارا خدا نہیںراز صاحب کے اشعار میں زندگی کا فلسفہ بھی دیکھنے کو
ملتا ہے۔یہ فلسفہ بہت سیدھا سادہ ہے۔ وہ ایک دردمند دل رکھتے ہیں اس لیے انھیں دنیا
کے سود و زیاں کی پرواہ نہیں ہے بلکہ ان کی نظر میں تو زندگی کا مقصد دوسروں کی
مدد کرنا ہے۔ وہ انسان اور انسانیت کی فلاح و بہبودی کا جذبہ دل میں رکھتے ہیں۔انھیں
سب سے محبت ہے چاہے وہ دوست ہو یا دشمن؎وہ عقل بھی اے راز بھلا عقل ہے کوئیمحدود رہی جو فقط سودوزیاں تکزندگی ہے دوسروں کے غم میں کام آنے کا نامشمع کی مانند جلنے اور پگھل جانے کا ناممجھ کو تجھ سے الفت ہے تجھ کو مجھ سے نفرت ہےوہ تیری کہانی ہے یہ میری کہانی ہےراز صاحب کے کلام کا ایک اور خاصہ ہے ان کے اشعار میں
ہندی زبان کے الفاظ کا خوب صورت استعمال۔ ہندی الفاظ کے استعمال سے وہ اپنے شعر کو
نہ صرف خوبصورت بناتے ہیں بلکہ اسے معنویت بھی عطا کرتے ہیں۔اردو شاعری میں ایسے شعر کہنے کی روایت رہی ہے جس میں
شاعر اپنی یا اپنے کلام کی تعریف خود بیان کرتا ہے۔ اسے تعلّی کہا جاتا ہے۔ تو آئیے
چلتے چلتے راز صاحب کے چند وہ خوبصورت اشعار بھی دیکھتے چلیں جو تعلّی کی شکل میں
ہیں؎کتنے لوگوں کے دلوں پر ہے حکومت ان کیراز صاحب تو مقدر کے سکندر نکلےنہ ہو کیوں کر غزل پہ ناز اپنیمیرا انداز ہے میرا بیاں ہےابر و انور قول و بیکس رمزی و قاضی کبیرمرحبہ کہنے لگے مجھ کو غزل خواں دیکھ کرAkmal Naim SiddiquiPartap NagarJodhpur- 342003 (Rajasthan)Mob.: 9413844624vedandquraan@gmail.com",
جنوبی ہند میں فکر غالب کا مینار: علامہ شاکر نائطی، مضمون نگار: ابوبکر ابراہیم عمری,https://ncpulblog.blogspot.com/2025/05/blog-post_16.html,"-مئی 16, 2025","اردو دنیا، فروری،2025جنوبی ہند خصوصا تامل ناڈو میں مرزااسداللہ خان غالب کے
فکر وفن کی آبیاری میں علامہ ابو صالح غضنفر حسین شاکر نائطی(1899-1967)کا اسم
گرامی بڑی اہمیت کا حامل ہے۔علامہ کے علاوہ مولانا عبد الرحیم فاروقی اور مولانا
امانی پلگنڈوی بھی قابل ذکر ہیں۔آپ کی پیدائش شہر مینمبور میں ہوئی،تعلیم مدرسہ لطیفیہ
ویلور میں حاصل کی جہاں سے آپ کی فراغت 1919 میںہوئی۔جامعہ دار السلام عمرآباد کا قیام 1924 کو ہوااور غالبا 1925 میں بحیثیت
شیخ الادب آپ کا تقرر عمل میں آیا۔جامعہ سے ایسا تعلق استوار کیا کہ اپنی آخری
سانس تک خدمت کرکے اسی زمین میں مدفون ہوئے۔شاکر نائطی کو کئی علوم پر مہارت حاصل تھی،لیکن آپ کی
وجہ شہرت ادیب وشاعر اور استاد ادب کی تھی۔جامعہ دارالسلام عمرآبادکی ادبی آبیاریمیں آپ نے اہم کردار ادا کیا۔نظم ونثر دونوں میں آپ کو قدرت نے ید طولیٰ عطافرما یا
تھا۔ مشہور ماہنامہ ’مصحف عمرآباد‘ آپ کی ادارت میں 1935 تا 1940 شائع ہوتا رہا
جس میں برصغیر کے مایہ ناز قلم کار اور نامور شعرااپنی تخلیقات خصوصی طور پر ارسال
فرمایا کرتے تھے۔ طبیعت میں فطری طور شاعری کا ذوق پایا تھا۔باقاعدہ کسی سے تلمذ
حاصل نہیں کیا ،شاعری میں آپنے پیرخم
خانہ سخن مولانا ناطق گلاؤٹھی سے استفادہ کیا ور انھیں اپنا استاد مانا لیکن
مولاناناطق گلاوٹھی جیسا استاد شاعر اور بقول جگر مرادآبادی ’بے رحم نقاد‘نے کبھی
بھی آپ کو اپنا شاگرد نہیں جانا بلکہ ہم پلہ سمجھا۔مولانا محمد زکریا ادیب خاور عمری راوی ہیں فرماتے ہیں
کہ ’’مدراس کے ایک مشاعرے میں شاکر نائطی نے جب اپنے استاد کا تعارف مجھ سے کرایا
تو علامہ ناطق نے کہا: بھئی۔ بات دراصل یہ ہے کہ نہ میں استاد ہوں،نہ یہ شاگرد ہیں‘‘اس پر علامہ ناطق کی دلیل یہ تھی کہ ’’ایک ایساشخص
جو عربی وفارسی ادب میں مجھ سے بڑھ کر ہے،کیسے شاگرد ہوسکتا ہے۔البتہ ہم دونوں ایک
دوسرے کے استاد ہیں،کبھی میں ان سے کسی معاملے میں مشورہ کرلیتا ہوں اوروہ کبھی‘‘(پیکر علم وادب علامہ شاکر نائطی: مرتب، مولانا
محمد رفیع کلوری عمری، ص51 )مولانا حبیب الرحمن زاہد اعظمی عمری فرماتے ہیں
کہ’’مولانا ناطق اردو کے کسی بڑے سے بڑے شاعر کو خاطر میں نہیں لایا کرتے تھے،مگر
ہمارے مولانا کی شاعری کے بڑے مداح تھے اور آپ کواردو زبان کا صف اول کا شاعر تسلیم
کرتے تھے۔‘‘(حوالہ سابق، ص 30)مولانا ناطق نے حضرت مولانا نفیس بنگلوریجو کہ جلیلمانک پوریکے شاگرد تھے کے نام
جوخطوط لکھے ہیں انمیں شاکرنائطی کا
تذکرہ بڑی اپنائیتاور بڑے احترام سے کیا
ہے۔متفرق خطوط کے اقتباسات ملاحظہ فرمائیں۔مورخہ 9جون 1946 کے ایک
خط میں تحریر کرتے ہیں۔ ’’بہر حال مجھے اس کا ہمیشہ خیال رہتا ہے کہ جب تک زندان ِحیات
میں مقید رہوں مولانا شاکرنائطی کو اورآپ کو میری کوتاہ قلمی مایوس نہ کرے مگر
خدا جانے کیا ہوجاتا ہے کہ ہوتا وہی ہے جومیں نہیں چاہتا، تو آپ لوگوں سے یہی کہنا ہے کہ میری واگذاشتوں پر درگزر
سے کام لیا کیجیے اور دعا کیجیے کہ خدا جلد آپ لوگوں سے ملائے۔‘‘ایک اور خط میں مولانا ناطق نے شاکر نائطی کا خیریت
نامہ موصول نہ ہونے پر افسوس اور تشویش کا اظہار کرتے ہوئےلکھا ہے۔مورخہ13جنوری1946 کے خط میں لکھتے ہیں ’’میں یہ بات
افسوس کے ساتھ لکھ رہاہوں کہ مولانا شاکر نائطی کا ہنوز خیریت نامہ نہیں آیا میں
نے خود ہوکر بھی انھیں ایک خط لکھا تھا اس کا جواب نہیں ملا... میرے یہاںان کاشمار اب عام احباب میں نہیں وہ مجھے بہت
عزیز ہیں اور ان کی بے توجہی سے مجھے تکلیف ہوتی ہے، آپ کو ان کا کچھ حال معلوم
ہوتو ضرور لکھیے۔‘‘ (افادات نفیس، مرتب:سلیم مینائی عمری)شعر گوئی کے حوالے سے ہر شاعر کا اپنانظریہ ہوتا ہے جس
کی بناپر اس کی شعری کائنات قائم ہوتی ہے، شاکر نائطی کی شاعری میں مقصدیت پائی
جاتی ہے، ان کا خیال ہے کہ اچھی اور معیاری شاعری کودوام حاصل ہوتا ہے اس کے
برخلاف سطحی اور غیرمعیاری کلام اپنے آپامرجاتی ہے۔ انھوں نے اپنے فنی وفکری سرمایے
کی منتقلی کے لیے صنف غزل کواپناوسیلہ
بنایا ہے، علاوہ ازیں تاریخی قطعات،قطعات اور چند نظمیں بھی کہی ہیں جو کمیت میں
مختصر ہونے کے باوجودآپ کی استادانہ مہارت کی عکاس ہیں۔جنوبی ہند خصوصا علاقہ مدراس میں جب آتش و ناسخ کی پیروی
کواصل شاعری سمجھا جارہا تھا وہاں پر انھوں نے اردو شاعری کو وہ موڑ دیا جو کہ
غالب کی فکر اور اس کے آہنگ سے قریب تھا۔شاکر نائطی غالب کو بڑا شاعر گردانتے
تھے،غالب کی فکر کو انھوں نے اس علاقے میں عام کیا اور اپنے شاگردوں کا ایک بڑا جال
بچھادیا۔ کاظم نائطی لکھتے ہیں:’’آپ
نے تمل ناڈو کے شعروادب کو نئی فکری سمتوں سے آشنا کراتے ہوئے ایک ایسا موڑ دیا
کہ ’غالب اسکول‘ کے نام سے شروع ہوکر، اگر مبالغہ نہ ہو تو’شاکر اسکول‘ پر ختم
ہوتا ہے۔ مولانا شاکر نے سیکڑوں شاگردوں کو غالب کی فکری آفاقیت اور تخلیقی ہنر
مندیوں کے ڈھنگ اور آداب سیروشناس کیا۔‘‘(پیکر
علم وادب علامہ شاکر نائطی۔مرتب،مولانا محمد رفیع کلوری عمری، ص60)شاکرنائطی غالب کو شاعر اعظم سمجھتے تھے، دیگر شعرا کے
کلام سے کلام غالب کا موازنہ کرکے اس کی انفرادیت ثابت کرتے تھے۔آپ کے پاس غالب کی
شاعری پر کوئی بھی اعتراض نہ معقول تھا اور نہ مقبول، شاکرنائطی کے شاگرد مولانا
عبد الرشید عمری ادھونی فرماتے ہیں:’’مرزا
غالب آپ کے پسندیدہ شاعر تھے، غالب کے نہ صرف مداح تھے بلکہ اردو زبان کا شاعر
اعظم سمجھتے تھے،شاعر ہی نہیں غالب کو مفکرومدبراور حکیم اور دانشور بھی مانتے
تھے۔ کلام غالب کی خوبیوں پر روشنی ڈالتے ہوئے تھکتے نہیں تھے اور مختلف شعراکے
کلام کا موازنہ کرتے ہوئے غالب کی انفرادیت کو ثابت کرتے تھے۔ غالب کی شاعری پر
کوئی اعتراض آپ کے یہاں معقول ومقبول نہیں ہوتا تھا۔ معترض چھوٹا ہوتا تو اسے
’بونا‘ تصور کرتے اور بڑا ہوتواس کے اعتراض کو ’غالب شکنی‘ پر محمول کرتے۔‘‘ (ایضاً،
ص 10-11)شاکرنائطی شاعری میں غالب کا ہم پلہ کسی کو نہیں مانتے
تھے، یہاں تک کہ علامہ اقبال اور غالب کے درمیان یہ فرق روا رکھتے تھے۔بقول مولانا
ثناء اللہ عمری ایم اے عثمانیہ’’اقبال کو اصطلاحی معنوں میں شاعر نہیں گردانتے
تھے،جیسے غالب کو مانتے تھے،بلکہ پیامبر یقین کرتے تھے۔‘‘(ایضاً، ص 90)وہ اپنے شاگردوں میں سے جن کے اندر شعر کہنے کی صلاحیت
دیکھتے تو خاص طور پر ان کی جانب توجہ مبذول فرماتے اور ان کی فکری وفنی آبیاری کی
پوری کوشش فرماتے۔مولانا ابوالبیان حماد عمری فرماتے ہیں:’’طلبہ
میں شعر وادب سے دلچسپی پیدا کرنا،ان کی مناسب رہنمائی کرنا، انھیں اونچا اٹھانے کی
کوشش کرنا، ان کے کلام پر اصلاح دینا، اور ان کی فنی خوبیوں کو تلاش کرکے ایسی ہمت
افزائی کرناکہ طالب علم اپنے اندر ایک مضبوط خود اعتمادی محسوس کرے،یہ سارے کام اس
خوبی،خوشی اور خوش اسلوبی سے فرماتے کہ گویا یہ آپ کے فرض منصبی ہوں۔‘‘(ایضاً، ص
22)شاکرنائطی کا ماننا تھا کہ راست طور پر شاعر کے کلام کے
مطالعے سے معانیوافکار کی جو گیرائی حاصل
ہوتی ہے وہ شروحات سے ناممکن ہے۔ اس سلسلے میں آپ کے مایہ ناز شاگردمولانا حبیب
الرحمن زاہد عمریاپنا واقعہ یوں بیان کر
تے ہیں ’’ایک مرتبہ آپ نے اردوزبان وادب میں ترقی کے تعلق سے ناچیز کو یہ قیمتی
مشورہ دیاکہ’دیوان غالب‘ کا گہرائی سے مطالعہ کیا کرو۔ پھر کچھ عرصہ بعدآپ نے اس
سلسلے میں دریافت فرمایا تو بندے نے پورے ادب و احترام کے ساتھ عرض کیاکہ آپ کی
ہدایت پر برابرعمل پیرا ہوں، مگر غالب کے بعض اشعار کے معنی ومفہوم سمجھ سے بالاتر
ہیں۔استاد محترم نے نہایت محبت کے ساتھ فرمایا کہ ’’اس میں قصور غالب کے اشعار کا
نہیں،بلکہ تمہارے نا پختہ ذہن کا ہے، پڑھو اور مسلسل پڑھتے رہو تو کچھ عرصے بعد ان
اشعار کا مطلب خود بخود سمجھ میں آنے لگے گا۔‘‘ (ایضاً، ص 35)شاکر نائطی شاعری میں استادی کے مقام پر فائز تھے،
استادانہ مہارت کے باوجود ’صنف نعت‘ سے اپنے آپ کودور رکھا۔ آپ کے دیوان میں صرف
ایک نعت بطور تبرک شامل ہے۔ غالب جیسے عظیم المرتبت شاعر نے بھی صنف نعت سے دوری
رکھی ہے۔ بجز ایک فارسی نعت کے کوئی مکمل کلام دستیاب نہیں ہے۔ غرض غالب نے جن بھی
وجوہات کی بناپراس صنف سے دوری اختیار کی
ہو، علامہ کے نزدیک یہ ایک مبارک صنف ہے جس میں حدرجہ احتیاط کی ضرورت ہے ورنہ حبط
اعمال کا خوف لگا رہتا ہے۔غالب کیابتدائی
شاعری میں فارسی لفظیات کا استعمال خوب ملتا ہے اوروہ فارسی تراکیب کو برتنے میں
ذرا بھی تامل نہیں کرتے تھے۔ علامہ نے بھی اپنی شاعری میں فارسی لفظیات اور تراکیب
کوبڑے سلیقے اور قرینے سے استعمال کیا ہے۔ آپ نے فارسی کی آمیزش کو اتنا ہی
گوارا کیا جتنی کسی شے میں قند یعنی شکر کی ضرورت اور اہمیت ہوتی ہے۔اس حوالے سے
ان کا ایک شعر ملاحظہ ہو؎شاکر پسند ہے جو تجھے لذت زباںاردو نمک کے ساتھ ملا فارسی کی قندچند اور اشعار ملاحظہ فرمائیں جن میں علامہ نے فارسی کی
لفظیات اور تراکیب کا استعمال عمدہ پیرایہ میں کیا ہے؎تقدیر ہی سب کچھ سہی،تدبیر بھی کچھ ہےبے ربطیِ کردار پہ قسمت کا گلہ ہیچہنوز شورِ فغاں شورشِ جہاں میں ہے گمہوا نہ رازِمحبت کچھ آشکار ہنوزاک زحمتِ بے جا ہے یہاں فکرِمداوازائل نہیں ہوتا مرضِ عشق دوا سےمولانا سید زکریا ادیب خاور عمرینے علامہ کی شاعرانہ عظمت کو ثابت کرتے ہوئے
آپ کو غالب سے یوں جوڑا ہے۔ رقم طراز ہیں ’’طرزِ ادا کی جو جدت غالب کے کلام میں
ہے، شاکر کے یہاں اس سے زیادہ ملتی ہے، شوخ نگاری،عشق ومحبت کاوالہانہ پن، زندگی
کا حکمت آمیزپہلو،شاکر کی شاعرانہ بصیرت پر دلالت کرتا ہے۔ کلام میں جو تازگی،
مضامین میں تنوع اور فسوں کاری ملتی ہے وہ شاکر کو غالب سے بہت قریب کردیتی ہے۔شاکر نائطی اسلوبِ غالب کے بڑے مداح ’دیوانِ شاکر‘ میں
کئی ایک غزلیں غالب کی زمین میں ملتی ہیں، جن میں لفظیات اور فکر کی بھی کہیں یکسانیت
نظر آتی ہے۔ شاکرنائطی کی چند غزلوں کے کچھ اشعار ملاحظہ فرمائیں۔غالب کی غزل
کاحسنِ مطلع ملاحظہ ہو؎آہ کو چاہیے اک عمر اثر ہوتے تککون جیتا ہے تری زلف کے سر ہوتے تکشاکر نائطی نے گیارہ اشعار پر مشتمل ایک طویل غزل اسی
زمین میں کہی ہے۔ چند اشعار ملاحظہ ہوں؎کیسے کاٹیں گے شبِ غم کو سحر ہونے تکہم پہ کیا گزرے گی یہ معرکہ سر ہونے تکڈر کسی کا نہیں ساری شبِ غم اپنی ہےخوب رولے دلِ ناکام سحر ہونے تک(دیوانِ شاکر، ص
110)غالب کیایک
اورغزل کا مطلع ملاحظہ ہو؎آئینہ کیوں نہ دوں کہ تماشا کہیں جسےایسا کہاں سے لاؤں کہ تجھ سا کہیں جسےاسی بحر میں ان کے یہاں بھی ایک لاجواب غزل ملتی ہے۔چند
اشعار ملاحظہ فرمائیں؎ہے کوئی چیز،حاصل دنیا کہیں جسےاس کے سوا کہ بادہ و مینا کہیں جسےہوں سب میں اور سب سے جدا سب سے بے نیازمیں ہوں بھرے جہان میں تنہا کہیں جسے(دیوانِ شاکر، ص،
41)غالب کا حسنِ مطلع ملاحظہ فرمائیں؎گر تجھ کو ہے یقین اجابت دعا نہ مانگیعنی بغیر یک دل بے مدعا نہ مانگشاکر نے اس زمین پر ایسی غزل کہی ہے جوآپ کی استادانہ
عظمت کی دلیل ہے،غزل کے کچھ اشعار ملاحظہ فرمائیں؎ہو ما نگنا تو مانگ،مگر ناروا نہ مانگبے شک خدا سے مانگ،مگر،ماسوا،نہ مانگجینے سے فائدہ نہیں مرنے کی فکر کرتو زہر مانگ چارہ گروں سے دوا نہ مانگ(دیوانِ شاکر، ص:86)غالب کا حسنِ مطلع ملاحظہ فرمائیں؎عشرتِ قطرہ ہے دریا میں فنا ہو جانادرد کا حد سے گزرنا ہے دوا ہو جاناغالب کی اس زمین پر شاکر نائطی نے اپنی فکری پرواز کی
اس طرح اڑانبھری ہے، ملاحظہ فرمائیں؎چارہ کار ہوا حد سے سوا ہوجانااب مرے درد کوآیا ہے دوا ہوجانایہ بتانے کی نہیں بات جتانے کی نہیںخودبہ خود چاہیے اظہار وفا ہو جانا(دیوانِ
شاکر، ص:32)شاکرنائطی نے غالب کی زمین میں کئی غزلیں کہی ہیں اور
اپنی فنی صلاحیت کا لوہا منوایا ہے،اوراپنے تخیل کی کہکشاں کو روشن کیا ہے۔غرض
شاکر نے جنوب میں غالب کو ایک نئی زندگی عطا کی ہے،اور اپنے شاگردوں کے وسیلے سے
ملک وبیرونِ ملک غالب کے فکر ی سرمایے کو منتقل کیا ہے۔Dr. Abubakar Ibraheem UmriParnambat (Tamilnadu)Mob.: 9791299088ibraheemumari@gmail.com",
وقت کی نوک سے ٹپکتا لمحہ: بانی، مضمون نگار: شاذیہ عمیر,https://ncpulblog.blogspot.com/2025/05/blog-post_14.html,"-مئی 14, 2025","اردو دنیا، فروری2025بیسویں صدی اپنے ساتھ واقعات وحادثات کا ایک لامتناہی
سلسلہ لے کر آئی جس کے زخم آج بھی کسی نہ کسی شکل میں تازہ ہیں۔ اس بھرم کو سینے
سے لگائے وہ خوش آئند دنوں کے گیت گانے میںمنہمک تھا کہ 1947 کے فسادات نے ایسا
طوفان برپا کیا کہ اس کے خوابوں کا رنگ محل پلک جھپکتے ہی بکھرتا چلا گیا اور
انسانی وجود نے یہ ثابت کردیا کہ اس کے اندر لاکھوں برس پہلے کا وہ حیوان ابھی
زندہ ہے جو موقع ملتے ہی اینٹ اینٹ بجانے کے لیے نکل کھڑا ہوتا ہے۔اس سانحے نے کتنے ہی لوگوں کو گھر سے بے گھر کردیا۔ بستیاں
ویران ہوگئیں۔ شہر کا شہر تباہ وبرباد ہوگیا۔ تقسیم کی اس موج بلا نے محض پندرہ
سال کی عمر میں راجندر دیپک کو ملتان سے اجاڑ کر دہلی کے ایک اجنبی ماحول میں
بھٹکنے کے لیے مجبور کردیا جہاں نہ کوئی شناسا تھا اور نہ غم گسار، وہ محلہ، و ہ
گلی، وہ چھت،وہ منڈیر وہ لوگ جنھیں دیکھ کر وہ جیتے تھے وقت کی آندھی نے آن کی
آن میں سب کچھ نگاہوں سے اوجھل کردیا۔ باقی رہ گئے تو بس یادوں کے رِستے زخم جس کی
سوزش انھیں کسی طرح چین نہیں لینے دیتی اور جب اس کی شدت سے وہ موم کی طرح قطرہ
قطرہ پگھلنے لگتے تو گلی گلی دیوانوں کی طرح ان مانوس چہروں کو تلاش کرتے رہتے جو
نہ جانے کہاں کھوگئے تھے۔ کہتے ہیں؎وہ مانوس سلونے چہرے جانے اب کس حال میں ہیںجن کو دیکھ کے خاک کا ذرہ ذرہ آنکھیں ملتا تھاکیسے لوگ تھے چاہتے کیا تھے کیوں وہ یہاں سے چلے گئےگنگ گھروںسے کچھ مت پوچھو شہر کا نقشہ دیکھو تملہٰذا گھر ان کے لیے مستقل استعارہ بن گیا جس سے جدائی
کا غم ان کے لیے ایک ایسا قیمتی اثاثہ تھا جسے تمام عمر امانت کی طرح انھوں نے
اپنے دل کے نہاں خانے میں سجا کر رکھااور مرتے دم تک اس سے دست کش نہ ہوسکے؎نہ کوئی جاکے اسے دکھ مرے سنائے گانہ کام دوستی اب شہر بھر کی آئے گیڈھلے گی شام جہاں کچھ نظر نہ آئے گاپھر اس کے بعد بہت یاد گھر کی آئے گییوں بے گھری کے جان لیوا عذاب نے انھیں بھری دنیا میں
تنہا کردیا لیکن یہ تنہائی تو ہر نابغہ کا مقدر ہے اس سے مفر کہاں۔ ناصر کاظمی کو
بھی تقسیم ہند کے بعد ویران اداس بنجر دنوں کا جب سامنا کرنا پڑا تو بے اختیار
ہوکر یہ کہہ اٹھے کہ؎تنہا تنہا پھرتے ہیں دل ویراں آنکھیںبے نوردوست بچھڑتے جاتے ہیں شوق لیے جاتاہے دوربانی نے اکیلے پن کے جاں گسل لمحے کو شعر کے پیکر میں یوں
پیش کیا ہے؎دن کو دفتر میں اکیلا شب بھرے گھر میں اکیلامیں کہ عکسِ منتشر ایک ایک منظر میں اکیلالیکن یہی تنہائی بانی کے لیے ایک ایسا عطیہ ثابت ہوئی
جس کی ضوفشانی میںا ن کی نگاہوں نے وہ وہ کچھ دیکھ لیاجہاں پہنچ کر تخیل کے پَر بھی
جل اٹھتے ہیں۔ یوں ان کی ذات اور ہم زاد کے بیچ وہ فاصلہ رونما ہوا جس نے راجندر دیپک
سے انھیں راجندر منچندا بانی بنا دیا۔ بقول من موہن تلخ:’’1958میں
جب میرا پہلا مجموعۂ کلام ’چراغ فکر‘ شائع ہوا تب تک بانی بانی نہ تھا بلکہ
راجندر دیپک تھا۔۔۔۔۔۔۔ ہوسکتا ہے کہ بانی اپنے کلام میں کسی ایسے رنگ اور انداز بیان
کی تلاش میں تھا جو بعد میں نئی ڈکشن کے نام سے اس کے ساتھ منسوب کیا گیا۔‘‘(آج کل، دسمبر1981)بانی کو اس بات کا بھی اِدراک تھا کہ وہ کوئی عام شاعر
نہیں لیکن ان کا زمانہ انھیں پہچاننے سے قاصر ہے اور یہ دکھ بانی ہی کیا اپنے عہد
کے بیشتر شاعروں کا دکھ ہے جب میر جیسے خدائے سخن اور غالب جنھیں نجم الدولہ دبیرالملک
کے خطاب کے باوجود زمانے کی بے التفاتی کا رنج اٹھانا پڑا تو بانی کو ا س سے فرار
کہاں تھا۔ مجتبیٰ حسین ان کا قلمی چہرہ بناتے ہوئے لکھتے ہیں کہ بانی اکثر اپنے
دوستوں سے کہتے ہیں:’’بھئی
بانی صاحب کو تم جانتے بھی ہو وہ کیوں اس طرح کے مشاعروں میں جانے لگے۔ بانی صاحب
کو لوگوں نے سمجھ کیا رکھا ہے۔بانی صاحب کا اپنا ایک الگ مقام ہے۔‘‘(آدمی
نامہ، مجتبیٰ حسین،ص174، 1981، حسامی بک ڈپو، حیدر آباد)اس عرفان وادراک نے انھیں ایسی بینائی عطا کی کہ وہ اپنی
ذات سے نکل کر خود کو ایک نئے زاویے سے دیکھنے پر قادر ہوگئے۔ فلسفے کی زبان میں
جسےThe Otherاور
اردو شاعری میں جس کا ذکر ہم زاد کے طور پر بار بار آتا ہے اور جسے تیسری آنکھ
کا بھی نام دیاگیا ہے، اس تیسری آنکھ سے خود کو دیکھنے کے تجربے کو جدید غزل میں بخوبی
ملاحظہ کیا جاسکتا ہے۔ اشعار دیکھیے؎تو جسم کے اندر ہے کہ باہر ہے کدھر ہےعلوی مری جاں کب سے تجھے ڈھونڈ رہا ہوںاب ظفر اقبال کا استفسار ملاحظہ کیجیے؎میرے اندر وہ میرے سو اکون تھامیں تو تھا ہی مگر دوسر اکون تھااسی دوسرے کی تلاش کرتے کرتے راجندر دیپک کو وہ شخص ملا
جسے اردو دنیا بانی کے نام سے جانتی ہے اور جب راجندر دیپک کی ملاقات بانی سے ہوئی
تو یہ تجربہ ان کے لیے خوشی وغم کا وہ مقام اتصال تھا جب رِ جھم آنکھوں کے ساتھ
مسکراہٹ کی ایک مہین سی لکیر لبوں پر آویزاں ہوجاتی ہے یعنی آگہی کا ایسا تابندہ
لمحہ وجود پذیر ہوا جو اشعار میں ڈھل کر اس طرح لَو دینے لگا؎مرے بدن میں پگھلتا ہوا سا کچھ تو ہےاک اور ذات میں ڈھلتا ہوا سا کچھ تو ہےبدن کو توڑ کے باہر نکلنا چاہتا ہےیہ کچھ تو ہے یہ مچلتا ہوا سا کچھ تو ہےمرے وجود سے جو کٹ رہا ہے گام بہ گامیہ اپنی راہ بدلتا ہوا سا کچھ تو ہےایک الگ ذات میں ڈھلنے اور راہ بدلنے کے اس تجربے نے
بانی کو وہ جرأت عطا کی کہ ایک ایسے سیال موضوع کو انھوں نے گرفت میں لینے کی
کاوش کی جو بقول شہریار؎عجیب چیز ہے یہ وقت جس کو کہتے ہیںکہ آنے پاتا نہیں اور بیت جاتا ہےوقت کے فلسفے کو سمجھنے کے لیے ہمیشہ سے عارف، صوفی اور
فن کار کوشاں رہے ہیں۔ عام آدمی اسے ٹکڑوں اور خانوں میں تقسیم کرکے سمجھتا ہے یعنی
ماضی، حال او رمستقبل کے روپ میں اور پھر اس کی چھوٹی اکائی صبح، شام اور رات کے
خانے میں بانٹ کر۔لیکن وقت کے بیکراں روپ سے جب بانی متعار ف ہوئے تو ان
کے اندر ایک کہرام برپا ہواٹھا اور وقت کے ابتداء وانتہا کے بیچ عدم سے وجود تک
اور پھر وجود سے عدم تک کی ایک پوری داستان فلم کی طرح ان کے سامنے رقص کرنے لگی
اور بانی خود بھی اس لامحدود کہانی میںتجربے کا ایک کردار بن کر شامل ہوگئے؎سیر شب لامکاں اور میںایک ہوئے رفتگاں اور میںسانس خلاؤںنے لی سینہ بھرپھیل گیا آسماں اور میںخاک وخلا بے چراغ اور شبنقش و نوا بے نشاں اور میںسیر شب بانی کو یوں محسوس ہوا جیسے یہ کائنات وجود سے
واپس عدم کی طرف مراجعت کرگئی ہو اورکائنات میں سوائے صفر کے کچھ بھی موجود نہ ہو۔
اور وہ خود بھی اس کا ایک حصہ بن کر اس کی ذات میں فنا ہوگئے ہوں،لیکن دوسرے ہی لمحے جب وہ یہ کہتے ہیں کہعسانس خلاؤں نے لی سینہ بھرتودراصل خلا کا سانس لینا عدم سے دوبارہ وجود کی طرف
کائنات کا قدم بڑھانا ہے یوں زمین وآسمان کے دوبارہ جنم لینے کے ساتھ بانی کو یوں
محسوس ہوتا ہے کہ ان کا بھی نیا جنم ہوا ہے۔ گویا زندگی اور موت کے تجربے کو وہ
ذرے سے لے کر کہکشاں تک میں اپنی تیسری آنکھ سے دیکھنے کی سعادت حاصل کرلیتے ہیں
اور اپنے اشعار میں اس تجربے کواس طرح بیان
کرتے ہیں؎زماں مکاں تھے مرے سامنے بکھرتے ہوئےمیں ڈھیر ہوگیا طول سفر سے ڈرتے ہوئےدکھا کے لمحۂ خالی کا عکس لاتفسیریہ مجھ میں کون ہے مجھ سے فرا ر کرتے ہوئےمیں ایک حادثہ بن کر کھڑا تھا رستے میںعجب زمانے مرے سر سے تھے گزرتے ہوئےپہلے شعر میں زماں ومکاں کے بکھرنے کاذکر ملتا ہے اور
شاعر اس بکھراؤ کے دیدار سے خود بھی ڈھیر ہوکر رہ گیا ہے۔ دوسرے شعر میں لفظ
لمحۂ خالی پر غور کریں تو یہ خالی لمحہ دراصل تخلیق کا منبع ہے تبھی تو اس کا عکس
ایسا جاوداں اور لامحدود ہے کہ جس کی تفسیر نہیں کی جاسکتی۔ کیونکہ کچھ نہ ہونا
دراصل ہونے کی دلیل ہے۔ یہ کائنات بھی عدم سے ہی وجود میں آئی ہے۔اگر عدم نہ ہو
تو وجود بھی ایک واہمہ ہوجائے گا۔ بقول وزیر آغا:’’عدم
اور وجود ایک ہی دائرے کی دو کروٹیں ہیں۔ اس دائرے میں عدم کی یہ خاصیت ہے کہ اس میں
طویل عرصہ تک مکمل انجماد قائم رہتا ہے لیکن پھر ایک فطری اصول کے تحت اس کے بطن میں
پہلا تحرک پیدا ہوجاتا ہے۔۔۔ گویا کائنات وجود، عدم اور وجود کے دائرے کانام ہے۔‘‘(اردو
شاعری کامزاج،وزیر آغا، ص431-32،سیمانت پرکاشن، نئی دہلی 2000)تیسرے شعر میں ماضی،حال اور مستقبل تینوں زمانے کے بیک
وقت ایک اکائی کے طور پر دیدار کا تجربہ شامل ہے۔ اس طرحوقت کے بیکراں ولامحدود روپ نے بانی کو لرزہ
براندام کردیا۔ یوں آگہی کے کرب سے وہ کراہ بھی رہے ہیں اور اسے تخلیق کے پیکر میں
ڈھال کر ایک انوکھی مسرت سے بھی ہم کنار ہیں۔نیز وقت کے لامحدود روپ کے دیدار اور
ذرے سے لے کر کہکشاں تک کی داستان کو وہ اپنی گرفت میں لینے پر قادر نظر آتے ہیں۔
لیکنایسے بے پناہ آفاقی شعور(Cosmic Consciousness)کو اشعار کے پیکر
میں ڈھالنا کوئی اتنا آسان کام نہیں۔ یہ بانی کی گہری نگاہ اور لا محدود شعور ہے
جس نے ایک ایسے موضوع کو شعر کا پیکر عطا کیا جس کے بارے میں سوچنے سے ہی ذہن خالی
اور زبان گنگ ہوجاتی ہے۔حیرت اس بات پر ہے کہ بانی
نے محض آسمانی ڈرامے کو ہی اپنی نگاہوں کا مرکز ومحور نہیں بنایا بلکہ زمین اور
اس سے جڑے ہررشتے کوبیک جنبش قلم مسترد کرنے کے بجاے ان کے کلام کا مطالعہ کریں تو
ایسا محسوس ہوتا ہے کہ ایک جان ہار پجاری کی طرح انھوں نے زمین کی ہر خوشبو، ہر
آہٹ اور ہر لمس کو منظر بہ منظر اپنے دل کی دھڑکن اور روح میںاتار لیا ہے۔اور یہی
نہیں انھوں نے گوشت پوست کے دھڑکتے پھڑکتے وجود سے محبت بھی کی اور اس سے جدائی کا
غم بھی سہا۔ اشعار دیکھیے؎تمام راستہ پھولوں بھرا ہے میرے لیےکہیں تو کوئی دعا مانگتا ہے میرے لیےتمام شہر ہے دشمن تو کیا ہے میرے لیےمیںجانتا ہوں ترا در کھلا ہے میرے لیےوہ ایک عکس کہ پل بھر نظر میں ٹھہرا تھاتمام عمر کا اب سلسلہ ہے میرے لیےاب جدائی کے دکھ نے انھیں کیسا جاں بہ لب کردیا ہے، کچھ
اس کے رنگ ملاحظہ کیجیے؎کوئی کھڑا ہے مری طرح بھیڑ میں تنہانظر بچا کے مری سمت دیکھتا ہے بہتجانے وہ کون تھا اور کس کو صدا دیتا تھااس سے بچھڑا ہے کوئی اتنا پتہ دیتا تھاعلاوہ ازیںقدر
ت کے حسین منظر نے انھیں کیسی سرشاری عطا کی ہے کہ ہوا، بادل چاند ستارے، برگ سبز،
شاخ تر، ڈوبتی ہوئی شام، سمندر کا کنارا، شفق کی لالی، تتلی کے پروں کے رنگ،
گھٹاؤں کا بکھرنا، چاند کی روپہلی کرن، گلاب رتوں کی شادابی، بارش کے قطروں سے سیراب
ہوتے درختوں کی قطار در قطار، موتی کے دانے کی طرح بکھرے شبنم کے قطرے، بیلے کے
پھولوں کی طرح مہکتے آسمان پر ستاروں کے جھرمٹ، سنہری دھوپ میں گل بوٹوں پر گن گن
کرتے بھنوروں کی ہر سنگیت، پیلی سرسوں کے کھیت میں لہراتی ہوئی پروائی، خوشبو کی
مہکار، چڑیوں کی چہکار اور ایسے کتنے ہی مناظر ہیں جو بانی کے یہاں قطار در قطار
کھڑے اپنا حسن بکھیرتے نظر آتے ہیں اور یوں محسوس ہوتا ہے جیسے بانی ان تمام
مناظر کو گھونٹ گھونٹ مشروب کی طرح اپنے اندر اتا ررہے ہوں، جس نے ان کے کلا م میں
ایسی تروتازہ اور شاداب کیفیت پیدا کردی ہے جس کے مطالعے سے قاری ایک عجیب سی کیفیت
میں گرفتار ہو جاتا ہے ا ور سرشاری کی ایک رو سی اس کے وجود میں سرایت کر جاتی
ہے؎خلا کے سارے رنگ سمیٹنے والی شامشب کی مژہ پر خواب سجانے والا میںفضا کا پہلا پھول کھلانے والی صبحہوا کے سر میں گیت ملانے والا میںچھتوں پہ بارش دور پہاڑی ہلکی دھوپبھیگنے والا پنکھ سکھانے والا میںشہر خزاں ہے زردی اوڑھے کھڑے ہیں پیڑمنظر منظر نظر چبھانے والا میںایک فطری بے قراری نے بانی
کو کبھی چین سے بیٹھنے نہیں دیا۔ ان کی تمام عمر مسافرت میں گزری۔ لہٰذا ان کے
کلام میں ایسی علامتوں کا ذکر بار بار آتاہے جس کا مقدر ہی حرکت و حرارت ہے۔ ان میں
ایک لفظ ’پانی‘ ہے۔ پانی جو کسی مقام پر ٹھہرتا نہیں۔ ازل سے ابد تک اس کا مقدر بے
قراری ہے۔ اسی لیے کہا جاتا ہے کہ ایک دریا میں دوبارہ پیر نہیں ڈالا جاسکتا۔ کیونکہ
اس کا پانی ہر وقت بدلتا رہتا ہے۔ بانی بھی ہمہ وقت سفر میں رہے، ذات کے اندر بھی
اور ذات کے باہر بھی۔لہٰذا لفظ’پانی‘
لاشعوری طور پر ان کے کلا م میں جابجا نظر آتا ہے؎پیہم موج امکانی میںاگلا پاؤں نئے پانی میںآج اک لہر بھی پانی میں نہ تھیکوئی تصویر روانی میں نہ تھیدیکھیے کیا کیا ستم موسم کی من مانی کے ہیںکیسے کیسے خشک خطے منتظر پانی کے ہیںاسی طرح پرندے سے بھی انھیں خاص ربط تھا کیونکہ پرندہ بیک
وقت زمین وآسمان دونوں سے جڑا ہوتا ہے۔ وہ زمین سے رزق حاصل کرتا ہے لیکن اس کی
اڑان آسمان کی طرف ہوتی ہے اور پھر ایک قوس سی بناکر زمین کی طرف لوٹ آتا ہے۔
لہٰذا اس کی واپسی ایک نئی بشارت، ایک نئی امید کی کرن پیدا کرتی ہے اور یہی امید
بانی کے لیے جہان معنیٰ کے نئے دَر وا کرتی ہے؎اڑ چلا وہ، اِک جدا خاکہ لیے سر میں اکیلاصبح کا پہلا پرندہ آسماں بھر میں اکیلاڈھانپ لیا سارا آکاش پرندے نےکیا دل کش منظر تھا پَر پھیلانے کامست اُڑتےپرندوں کو آواز مت دو کہ ڈر جائیں گےآن کی آن میں سارے اوراقِ منظر بکھر جائیں گےشہر زندگی کی ریاکاری، تصنع، صارفیت اور خود غرضی کو دیکھ
کر دکھ کی ایک شدید لہر انھیں اپنی گرفت میں لے لیتی ہے اور وہ یہ سوچنے پر مجبور
ہوجاتے ہیں کہ انسان کا ظاہر اور باطن ایک دوسرے سے اتنا الگ کیوں ہے۔ آخری دنوں
میں جب وہ خود کو موت کے قریب محسوس کرنے لگے تو ایک نوع کے حزن وملال نے اپنی
گرفت میں لے لیا۔ بظاہر رشتوں میں گھرے رہنے کے باوجود ہر پل ہر لمحہ ان کا تنہا
بسر ہوا۔ کمال یہ ہے کہ اس کے باوجود زندگی سے گہرے رشتے میں ان کے یہاں کبھی دراڑ
پیدا نہیں ہوئی۔ بلکہ زندگی کی آنکھوں میں آنکھیں ڈال کر محض 49سال کے مختصر
عرصے میںانھوں نے دنیا کو الوداع کہا لیکن اتنی کم مدت میں اردو شاعری کو وہ اثاثہ
فراہم کر گئے جس کے لیے ایک زمانہ احساس مند رہے گا۔حالانکہ بہت سے لوگوں کو
اعتراض ہے کہ ان کا شعری سرمایہ بہت مختصر ہے جبکہ ایک ضخیم دیوان بھی ترتیب دیا
جاسکتا تھا۔میرے خیال میں دیکھنا یہ چاہیے کہ شاعر نے جو سرمایہ اپنے پیچھے چھوڑا
ہے اس کی کیفیت وماہیت کیا ہے۔ کیا ان کی شاعری آفاقی شعور سے مزین ہے یا ہنگامی
موضوعات کا ڈھیر ہے۔ اس پیمانے پر جب ہم ان کے کلام کا جائزہ لیتے ہیں تو تخیل اور
لفظیات دونوں اعتبار سے ان کا کلام ایک ایسے اچھوتے دیار سے ہمیں روشناس کراتا ہے
جس کی درخشندگی نہ صرف اپنے عہد بلکہ آنے والے زمانے کے لیے بھی مشعل راہ ثابت
ہوگی۔مآخذ و مصادر.1حرف
معتبر،بانی،یونین پریس، نئی دہلی،1971.2حساب
رنگ، ایضاً،1976.3شفق
شجر، ایضاً، شعرستان، نئی دہلی،1982.4کلیات
بانی، فکشن ہاؤس، لاہور،2013.5غزل
کانیا منظر نامہ، شمیم حنفی، ایجوکیشنل بک ہاؤس، علی گڑھ،1981.6جدید
اردو غزل 1940کے بعد، خدا بخش اورینٹل پبلک لائبری، پٹنہ، 1995.7اردو
غزل اور ہندوستانی ذہن وتہذیب،گوپی چند نارنگ، این سی پی یوایل،2002Dr. Shazia OmairAsst. Prof., Dept of UrduDelhi UniversityDelhi- 110007drshaziaomair@gmail.com",
فانی بدایونی کی فارسی غزل گوئی، مضمون نگار: نیلوفر حفیظ,https://ncpulblog.blogspot.com/2025/05/blog-post_13.html,"-مئی 13, 2025","اردو دنیا، فروری،2025فانی بدایونی ایسے شاعروں کی فہرست میں سرفہرست ہیں جن
کاہمہ کلام خواہ اردو ہو یافارسی، عالم گیر شہرت اور آفاقیت کا حامل قرار دیا
جاتارہا ہے اور ہر عہدومکتب فکرکے لوگوں کے لیے مسحور کن، اثر انگیز، لائق تفکراور
دلپذیررہا ہے اگر اردوشعر و ادب میں فانیکے مقام ومرتبے کی بات کی جائے تو وہ ہمیں اس زبان کے ایک بہترین شہ سوار
اور فلک ادب کے آفتاب لازوال کی حیثیت سے نظر آئیں گے لیکن یہ بھی ایک تلخ اور
افسوس ناک حقیقت ہے کہ اردوادب میں بھی ان کے صحیح مقام و مرتبے کا تعین ابھی تک
نہیں کیاجا سکا ہے، زمانے کی ستم ظریفی کا نتیجہ کہویا فانی کی خرابی قسمت کہ آج
بھی ان کا بیشتر کلام تشریح طلب اور وضاحت کا متقاضی نظرآتا ہے اردوزبان و ادب میں
ان کی بے پناہ شاعرانہ صلاحیتوں کا اعتراف تو بے شک کیا گیا ہے لیکن ان کی شاعرکی
اصل روح تک رسائی پانے کی جانب کما حقہ توجہ ابھی تک بھی نہیں دی گئی ہے بلکہ ستم
بالائے ستم تویہ کہ انھیں شاعر مردم بیزار کہہ کر ان کی ہمہ شاعری کو مرثیہ گوئی
پر محمول کرتے ہوئے ادبی و فنی اعتبار سے اس کی قدرو قیمت متعین کرنے کے لیے وہ
مساعی جمیلہ اختیار ہی نہیں کی گئیں جو کہ کی جانی چاہیے تھی۔ اس حقیقت کا اعتراف
کلرنے میں کوئی مضائقہ نہیں ہے کہ فانی بدایونی کے کلام کا بیشتر حصہ رنج و غم،
افسردگی وسوگواری، جزن و ملا ل کی کیفیت لیے ہوئے ہے لیکن ان کے دردو کرب کی حدت،
جذبات و احساسات کی سوزش، رنج والم کی شدت ،ہجرو فراق کی تکالیف ،پرسوزوپردرد دل کی
شررباری، اشک ہائے گرم اور آتش ہائے دروں کی اضطرابی،زمانے کا شکوہ و شکایت اور
خرابی قسمت کی کی آہ وزاری وغیرہ ہی ان کی شاعری کی نمایاںخصوصیات ہیں اور یہی وہ
انفرادی خصوصیات ہیں جو ان کوروایتی شاعروں کی بھیڑ میں ایک ممتاز اور انفرادی
مقام ومرتبہ عطا کرتی ہیں ۔ ہمارا یہ شاعر بزرگ معاصرین شاعروں کی طرح کسی خیالی یا
تصوراتی دنیا میں رہ کر غیر حقیقی اور بعید از امکان ،شعرو سخن سے سامعین وقارئین
کو ایک جھوٹی اور خیالی دنیا میں سیر کرانے کے بجائے زندگی کے تلخ اور حقیقی
صداقتوں سے روبرو کراتاہے تاکہ زندگی کی آنکھوں میں آنکھیں ڈال کر سربلندی اور
شان کے ساتھ زندگی گزارنے کا حوصلہ پیدا ہو سکے ڈاکٹر ظہیر احمد صدیقی نے فانی کی
شاعرانہ خصوصیات کے بارے میں بالکل درست فرمایا ہے:’’...وہ
دنیا کے قہقہوں کاکفارہ اپنے آنسوئوں سے ادا کرتا ہے اس کے یہاں کلبہ احزاں، لذت
غم، تیرگی شام اور منزل،فناکا نشان شکستہ نمایش نہیں بلکہ زندگی کے ٹھوس حقائق ہیں
جن کو شعریت نے اورزیادہ اجاگر کر دیا ہے۔‘‘1فانی بدایونی کی شاعری میں ان کے اندرونی جذبات و
احساسات کی جو حقیقی تصویر کشی پائی جاتی ہے وہ قاری پر ایک متاثر کن بلکہ سحر کن
کیفیت طاری کر دیتی ہے ان کا بیان کردہ ہر خیال یا احساس بہ شکل شعر ان کے جذبات
ومشاہدات کی صداقت کا آئینہ دار ہے وہ دنیا سے بیزار نہیں بلکہ بے نیاز نظر آتے
ہیں ،شعر وسخن سے ان کا مقصد اپنا اخفائے حال ہرگز بھی نہیں ہے،اور نہ ہی انھیںاس
دنیائے بے وفا کے لوگوں سے کچھ لینادینا ہے بلکہ ان کا مقصدتو صرف اور صرف اپنی دلی
کیفیات اور احساسات کو خودہی سے بیان کرنا اور غم کے بحر بیکراں سے ابھر نے کی ایک
کوشش خام اور جہد ناتمام کرناہے، شدت غم میں جو کچھ بھی ان کے دل ناتواں پرجو کچھ
بھی گزرتی ہے اس کو ایماندارانہ انداز میں کہہ دینا ہی ان کی شاعری کے
شانداروجاندار ہونے کا سب سے بڑا سبب ہے:ـ’’...وہ جو کچھ کہتے تھے
وہ بہ فحوائے قلندر’’ہر چہ گویددیدہ گوید‘‘اپنے ذاتی تجربات کی بناپر کہتے تھے اور
خود محسوس کر کے کہتے تھے...یہ نیا انداز فکر اور یہ انوکھا اسلوب بیان ایک روایتی
شاعر کے اختیار سے باہر ہے۔‘‘2’کلیات
فانی مرتبہ ڈاکٹر ظہیر احمد صدیقی‘ میں فانی بدایونی کی فقط گیارہ فارسی غزلیںاور
دو رباعیات ہی درج ہیں لہٰذاان کے اسی مختصر سرمایے کی روشنی میں ان کی فارسی شعر
گوئی سے متعلق گفتگو کرنے کی کوشش کررہی ہوں، قسمت نے فانی پرجہاں بے انتہا ظلم کیے
وہیں ایک ستم روح فرسایہ بھی کیا تھاکہ ان کا بہت سا اردو فارسی کلام حادثات زمانہ
کی نذر ہوکر ضائع ہو گیا اور ان کی برسوں کی محنت خاک میں مل گئی لیکن انہوں نے
ہار نہیں مانی بلکہ تقدیر کے ہر ستم کا مردانہ و ارمقابلہ کرتے رہے اور یہ انھیں کی
ہمت وکوشش تھی کہ قسمت کی تمام تر سفاکیت و بربریت اور ظلم وستم کے باوجودبھی اس
جریدئہ کائنات پر ہمیشہ کے لیے اپنا نقش دوام ثبت کر گئے پروفیسر عبدالشکور نے ان
کے کلام کے متعلق لکھا ہے:’’افسوس
ہے کہ فانی کا بہت سا کلام ضائع ہو گیا، ابتدا میں جو کچھ کہا اور جمع کیا تھا
والد بزرگوارنے نذرآتش کر دیا پھر1906 میں دوبارہ کلام جمع کیا وہ چوری ہو گیاآگرہ
چھوڑتے وقت سامان کے ساتھ فارسی دیوان بھی ایک کرائے کے مکان میں مقفل کر گئے تھے
چنانچہ سامان کے ساتھ دیوان بھی ضائع ہوا مگر با ایں ہمہ جو کچھ چھوڑ اور ان کو حیات
دوام بخشنے کے لیے کافی ہے۔‘‘3بہرحال ان کی چند فارسی غزلیات اور رباعیات کی روشنی میں
یہ اندازہ لگانے میں چنداں دشواری محسوس نہیں ہوتی ہے کہ فانی کی اردو شاعری ہی کی
طرح ان کی فارسی شاعری بھی ہمارے شاعر کے دل کی صدائے دردناک اور حیات کی تفسیر
سوزناک ہے ان کے فارسی مجموعہ غزلیات کو ایک ایسے کاسہ قندونبات سے تشبیہ دی جا
سکتی ہے جو اپنی شیرنی و عذوبت کے سبب ذوق کے کام و دہن کو ایک پر کیف، سرور بخش
لذت سے ہمکنارکرتا ہے اس حقیقت کو نظر اندازنہیں کیا جا سکتاکہ ان کے ہمہ فارسی
اشعار میں کم و بیش وہی مضامین بیان کیے گئے ہیں جو ان کی اردو غزلیات کا طرئہ امتیاز
مانے جاتے ہیں یعنی ان کے فارسی اشعار بھی اردواشعارہی کی طرح ان کی زندگی کاآئینہ
ہیں جن میں ایک طرف حرماں نصیبی،مایوسی،ناکامی،بے بسی بیچارگی و نامرادی نظر آتی
ہے تو وہیں طرف و دیگر سلاست و روانی، حسن بیان، سوز و گداز، جدت و ندرت بھی اپنے
پورے طمطراق سے جلوہ گر ہوتی ہے۔ حالات نامساعدی اور تلاش معاش کے سبب انہیں اپنے
عزیز از جان وطن سے ہجرت کر کے حیدر آباد آنا پڑا فانی کو تا عمر اس اس بات کا بڑا
قلق رہا کہ اگر ان کے اپنوں اور اہل وطن نے ان کی غمخواری اورمد گاری کی ہوتی تو
ان کو اس طرح بے وطن نہ ہونا پڑتا ان کی فارسی غزل کا ایک مقطع ملاحظہ کیجیے؎این گناہیست کہ عفوم نہ
کنندش فانیکہ من از خاک بدایوں
وطنی ساختہ امفانی کو ساری عمر اپنے وطن سے جدائی کا صدمہ ستاتا رہا
ان کا ایک اور فارسی شعر دیکھیے جس میں اپنے وطن عزیز سے بے پناہ محبت ہونے کا
احساس تو مضمرہے ہی ساتھ ہی اہل وطن کی بے اعتنائی اور نارسائی کا چھپا ہوا شکوہ
بھی موجود ہے، وہ اپنے انفردی لب ولہجے کو بروئے کار لاتے ہوئے بتایا ہے کہ یہ
مسافرت اتنی تکلیف دہ اور لا متناہی ہے جس کی کوئی حداور کنارہ نظر نہیں آتا
لہٰذا میں نے اپنے دل کی سوکھی زمین کی تشنگی کوسیراب کرنے کی غرض سے ہر قریے کو
اپنا ہی وطن تصورکر لیتاہوں مندرجہ ذیل شعر میں پائی جانے والے طنزاور تلخی کے ساتھ
ساتھ نشتریت کی چبھن کوبھی بآسانی محسوس کیا جا سکتا ہے؎بہ غربتم کہ بہ ہر قریہ ام طن پیداستبہ ہر زمین کہ شدم زیر آسمان من استفانی بدایونی نے بے وطنی کا شکوہ صرف اپنے فارسی اشعار
ہی میں نہیں کیا ہے کا بلکہ اردواشعار میں بھی انھوں نے بار بار اس موضوع کو بیان
کیا ہے یہاں ان کا فقط دو اردو شعر نقل کر رہی ہوںجس میں موجود جذبات کی صداقت اور
حدت دل میں بے ساختہ کسک اور ہل چل پیدا کردیتی ہے؎زمین حشر فانی کیا قیامت ہے معاذاللہمجھے اپنے وطن کی سی زمین معلوم ہوتی ہےفانی کی سوانح حیات سے اندازہ ہوتا ہے کہ انھوں نے اپنی
زندگی کے آخری ایام حیدر آبادہی میں گزارے اور آخر عمر تک ہم وطنوں سے شکوہ
کناں رہے لہٰذا ایک شعر میں کچھ اس طرح سخن سرا ہوتے ہیں؎لو آج مرگ فانی بیکس سے مٹ گئیوہ ایک خلش جو خاطر اہل وطن میں تھیفانی ان شعرا میں سے ہیں جنہیں ہجوم غم اور کثرت رنج میں
ہی زندگی کی اصل لذت اور حقیقی خوشی کا احساس ہوتا ہے وہ مصائب و مشاکل ا ور دکھوں
وتکلیفوں سے راہ گریز اختیار نہیں کرتے بلکہ مسکراتے ہوئے ان کا خیر مقدم کرتے ہیں
کیونکہ یہ رنج والم ہی ان کی زندگی کا کل سر مایہ ہے انھیں غموں کی گود میں سر رکھ
کر ہی سکون و طمانیت کا سر ور بخش احساس ہوتا ہے۔ ان کے یہاں غم کا عرفان اپنی پوری
سحر آفرینی کے ساتھ جلوہ گرہوتا ہوا نظر آتا ہے جو غم کو نہ صرف خوشی و شادمانی
میں بدل دیتا ہے بلکہ زندگی جینے کا سلیقہ وقرینہ بھی سکھاتا ہے یہ ہی سبب ہے کہ
اپنے ایک اردو شعر میں کچھ اس طرحگویا ہوتے ہیں؎موجوں کی سیاست سے
مایوس نہ ہو فانیگرداب کی ہر تہہ میں ساحل نظر آتا ہےفانی بدایونی ’ہر کہ از دوست می رسیدنکواست‘ کے مقولے
پرسختی کے ساتھ کاربند نظر آتے ہیں اورہمیشہ اس پر ناز کرتے ہیںکہ بارگاہ ایزدی میں
انہیں اس قدر معتبر سمجھا گیاکہ ان کے ناتواں شانوں پر غم کے کوہ گراں کا بار ڈالا
جا سکے وہ اپنے بے وفا محبوب کی جانب سے ملنے والی ہمہ تکالیف کا شکوہ شکایت کرنے
کے بجائے اس کا شکریہ اداکرتے ہیں کیونکہ دوست کی طرف سے ملنے والی ہر چیز ان کو
اپنی جان سے بھی زیادہ عزیز ہے اور یہ ہی وجہ ہے کہ بڑے یقین اور صداقت کے ساتھ
کہتے ہیں؎نازم بہ تکیہ کردن فانی بہ لطف دوستاے واغیور ومغرور زیستنوہ ہم دنیا دارعام انسانوں کی طرح رنج والم ملنے پر گریہ
وزاری یا شکوہ و شکایت نہیں کرتے ہیں بلکہ مسلسل ملنے والے اس ذاتی و حقیقی غم کو
اپنی فلسفیانہ فکر کا موضوع بنا کردنیا کے سامنے پیش کرتے ہیں اور اس طرح عام اور
کمزور انسان کو قوت وطاقت فراہم کرتے ہیں تاکہ وہ زندگی کے حقائق سے راہ گریز اختیار
کرنے کے بجائے ان کامقابلہ کرے اس سلسلے
میں خانم تاج بیگم صاحبہ کی آرا نقل کر دینا ضروری معلوم ہوتاہے جس میں وہ فانی
کے بارے میں اپنی رائے کا اظہارکرتے ہوئے کہتی ہیں:’’غم
نے ان کو ایسا گھیراکہ یہ غم ہی کے ہورہے فانی غم تلاش کرتے ہیں،غم کی پرورش کرتے
ہیں اور اس سے بھی زیادہ خطرناک اور لاعلاج بات یہ ہے کہ غم ہی میں سکون پاتے ہیں۔‘‘فانی دنیاوی عیش و نشاط اور راحت وآرام کو بے معنی اور
حقیر تصور کرتے ہیں حالانکہ انھیں اس دنیامیں حاصل ہونے والے عیش و آرام کے نعمت
ہونے سے انحراف تو ہرگزبھی نہیں ہے لیکن وہ زندگی میں ملنے والے غموں کی لذت کو دنیاوی
عیش پر ترجیح دیتے ہیں کیونکہ ان کے نزدیک دنیاوی نعمتوں کا لطف اپنی جگہ ہے، لیکن
رنجہائے مسلسل کی جو لذت ہے وہ دنیاوی راحت وسکون میں کبھی بھی حاصل نہیں کی جا
سکتی ہے ان کا شعرملاحظہ کیجیے؎نعمتی ست عیش،اما نعمتی و پایانینعمتی ست بی پایاں
لذت غم از من پرسہمارے اس شاعر بیدار کا ماننا ہے کہ زندگی کوعیش و عشرت
کی طمع میں زندگی گزارنے والا شخص در حقیقت ہمہ عمر خود کو فریب دیتارہتا ہے کیونکہ
تمام مادی چیزیں جن کو انسان اپنی خوش حالی اور راحت کا ضامن سمجھتاہے وہ حقیقتاً
فریب اور دھوکہ دینے والی ہیں جبکہ سچائی تو یہ ہے کہ صرف اور صرف غم ہی حاصل نشاط
ہے۔جب لوگ ان کو غموں میں راحت وخوشی حاصل کرتا ہوا پاتے ہیں
تو ان سے سوال کرتے ہیں کہ کیونکر کوئی انسان حادثات مسلسل کے باوجود اس قدر قانع
اور پرسکون رہ سکتاہے تو فانی ایسے لوگوں کو جواب دیتے ہوئے کہتے ہیں کہ حقیقتاً
موت ہی زندگی کا راز ہے جب تک لوگ زندگی سے محبت اور موت سے راہ گریز اختیار کرتے
رہیں گے تب تک وہ حقیقی مسرت سے ہمکنار نہیں ہو سکتے لہٰذا بڑے ہی موثر اور دلنشین
انداز میں کہتے ہیں؎فانی زحیات من آشفتہ چہ
پرسندمرگیاست کہ از
ہستی جاوید پیام استجب ذہنی خلفشار، دلی کرب اور نفسیاتی الجھن حد سے زیادہ
بڑھ جاتی ہے تو اپنے سوز دروں کی تپش کو فرو کرنے کے لیے شاعری کا سہارا لیتے ہیں
اور اپنی بد قسمتی کا ذمے دار اس چرخ کج رفتار کو بتاتے ہوئے اپنے درد کو کچھ اس
طرح ظاہر کرتے ہیں؎طالعم گردش افلاک بسوختاختر مارہ صد اختر زدفانی کی ذاتی زندگی کے تلخ حقائق، محرو میوں اور مایوسیوں
نے انھیں اس قدر شکستہ و ناامید کر دیا تھا کہ ان کی تمام تر پامردی اور دلیری بھی
بعض موقع پر متزلزل ہوتی ہوئی نظر آتی ہے اور بے اختیار و غیرارادی طور پر ان کے
قلم سے مندرجہ ذیل رباعی تراوش کر جاتی ہے جس میں وہ فریاد کرتے نظر آتے ہیں کہ میں
نے اس طرح زندگی گزاری جیسے کہ میرا خدا ہی نہیں یاپھر میری آواز اس کی بارگاہ تک
رسائی حاصل نہیں کر سکی سمندر میں جس طرح مسلسل موجیں اٹھتی رہتی ہیں ٹھیک اسی طرح
غموں کی موجوں نے میری زندگی کے سمندر کو ہمیشہ بے قرار رکھاجیسے کوئی میری فریاد
سننے والا ہی نہ ہو؎آواز جہاں گذشت کہ آخر خدا نبوداو آنچنان بزیست کہ گوئی خدانداشتطغیانی نازبین کہ کوح مزاراوثبت است سال رحلت فانی خدانداشتمذکورہ بالا رباعی کو بنیاد بنا کرفانی کی ذات پر مختلف
النوع اعتراضات بھی وارد کیے گئے انھیں کمزرو عقیدہ، کم ہمت اوربے صبر وغیرہ جیسے
القابات سے بھی نوازہ گیااور ان کی ذات کو زبردست تنقید وتشنیع کا نشانہ بنایا گیااور
ان کو خالق کائنات سے منحرف ایک گناہ گار انسان تصورکیا گیا جیسا کہ محترمہ تاج بیگم
مذکورہ بالا رباعی کے بارے میں رقم طراز ہیں:’’خدانداشت‘‘
یہ ہی الفاط فانی کی سب بڑی کمزوری پر دلالت کرتے ہیں ایک اچھے شاعر کے لیے ضروری
ہے کہ وہ غم ہستی کو شدید طور پر محسوس کرے لیکن بے صبرانہ ہواوربے صبری کی حالت میں
خالق ہستی کے وجودسے انکار نہ کر بیٹھے اور اس کی شان میں ناملائم و نازبیا کلمات
زبان پر نہ لائے اس قسم کی بے صبری شخصی کمزوری اور تنگ ظرفی کو ظاہر کرتی ہیــ۔‘‘5لیکن فانی کی عملی زندگی محترمہ تاج بیگم صاحبہ کے
مذکورہ بالا خیال کی تردید کرتی ہے ان کی زندگی کا مطالعہ کرنے کے بعد یہ باور
کرنے کودل نہیں چاہتاہے کہ وہ شخص جس نے تاعمر مصا ئب و مسائل کو فخر یہ انداز میں
برداشت کیا ہو،کبھی کسی کے در پر جبیں سائی کرنے کا گناہ گوارانہ کیا خدانے جس
گردن کو بلند پیدا کیاوہ اس کو سید ھا خدا کے پاس ہی لے گئے شواہد سے ثابت ہوتا ہے
کہ ان کی خلوتیں تسبیح و مصلی سے ہمیشہ آراستہ و پیراستہ رہیں جن کا ماننا یہ ہو
کہ؎درہا کشودہ از فقیر و از غنامائم و شاد مردن در رنجور زیستنبہ عنوان نفس رنجے زغیبم می رسدا مابہر فرمان غیبم می رسد از دوست پیغامیوہ بھلااس خالق کائنات کی شان میں ناشکری یا گستاخی
بھلا کیسے کر سکتاہے ان کاہمہ کلام گواہ ہے کہ ان کے دل کی کلی کبھی متبسم نہ ہوئی
اور نہ ہی کاتب قسمت کی جانب سے عطاکیے گئے رنج و تکالیف کے بحر بیکراں سے نجات
حاصل کرنے کا کوئی راستہ پاسکے باوجوداین ہمہ کبھی حرف شکایت زبان پر نہ لائے صرف یہ
کہنے پر اکتفا کیا؎یا رب تری رحمت سے مایوس
نہیں فانیلیکن تیری رحمت کی تاخیر کو کیا کہئےجس کو عرفان حق کی سعادت حاصل ہوگئی،بے نیازی و خود
سپردگی جس کا شیوہ رہاہو وہ کیونکر اس قدر برگشتہ خاطر ہو سکتا تھا کہ وجود
پروردگار سے خائف بلکہ منحرف ہو جائے، بظاہراس کی وجہ یہ معلوم ہوتی ہے غم مسلسل
اور چرخ بیدار گر کے یک بعد دیگر ظلم و ستم بعض اوقات انسان کو سودائی اور دیوانہ
بنا دیتے ہیں صرف فانی ہی نہیں متعدد اساتذہ کے یہاں اس قسم کی متعد مثالیں مل جائیں
گی جن میں خالق کائنات سے شکوہ وشکایت کی گئی ہے مثلاً مرزا غالب نے شدت غم کی تاب
نہ لا کر مندرجہ ذیل شعر کہاتھا؎زندگی اپنی گر اس رنگ سے گزری غالبہم بھی کیا یاد کریں گے کہ خدا رکھتے تھےلہٰذاصرف ان کی ایک رباعی
کی بنیاد پر یہ کہنا کہ فانی کافر اور زندیق ہو گئے تھے اور وجود خالق کائنات سے
انکار کر بیٹھے تھے، قطعاً بھی درست قرار نہیں دیا جا سکتا بلکہ انھوں نے تو ہمہ
عمر اس راحت جہاں کو سراب اور بے حیثیت تصور کیا اور غموں کی تپش میں خود کو جلا
کر ہیرا بنایااور کہا؎از راحت زمانہ جراحت عبارتستآبی نوشتہ اندو سرابی نوشتہ ایمان جیسی ہستی سے یہ توقع کیونکر کی جا سکتی ہے کہ وہ
خدائی کا منحرف ہو جائے اور کثرت غم کی تاب نہ لاکر اپنا توازن گنوا بیٹھے
جنھوںنے لوگوں کو ہمشہ یہ سیکھایا اور
بتایا ہوکہ راہ راست پر چلنا کسی ملک عظیم کابادشاہ ہونے سے بھی زیادہ دشواراور
مشکل ہے؎کج کن کلاہ خسروی دل بہ
رغم ہوشسہل است ہمچو قیصر و فغفور زیستنوہ کیونکر اتنے بڑے گناہ کامرتکب ہو گیا بہر حال اس بحث
سے صرف نظر کرتے ہوئے میں اپنے اصل موضوع کی طرف رجوع کرتی ہوں فانی کے کلام سے
اندازہ ہوتا ہے کہ وہ ایک خدا ترس انسان تھے اور قدم قدم پر انھیں خوف خدا دامن گیر
رہتا تھا وہ صرف اپنے کردہ ہی نہیں بلکہ نا کردہ گناہوں کی معافی کے لیے بھی
بارگاہ ایزدی میں سر بہ سجدہ نظر آتے ہیں اور بڑی ہی عاجزی و انکساری سے کہتے ہیں؎بہ رنج خستگیم بخش و از
گناہ مپرسبگو کہ فانی عاصی زخستگان من استفانی بدایونی کی فارسی غزلیات کی ایک اور نمایاں خصوصیت
یہ ہے کہ ان کے یہاں عشق کا ہمہ گیر جذبہ بھی بڑی شدت کے ساتھ جلوہ گر نظرآتاہے
عشق میں عاشق صادق پر گزرنے والی ہر کیفیت اور رنگ ان کے یہاں موجود ہے، جیسا کہ
ہم جانتے ہیں کہ عشق خواہ حقیقی ہو یا پھرمجازی اپنا ایک انفرادی رنگ رکھتا ہے فانی
کے یہاں بھی عشق کا جذبہ الگ الگ حیثیتوں سے نظر آتاہے لیکن ان کا عشق حقیقی ہو یا
پھر مجازی پاکیزہ،پر لطف، باوقاراور سنجیدگی کا رنگ لیے ہوئے ہے اس سلسلے میں
ڈاکٹر ظہیر احمد صدیقی نے لکھا ہے:’’انھوں
نے جہاں عشق یا معشوق کا ذکر کیا ہے وہاں ٹھہرے اور سلجھے ہوئے بلکہ پاکیزہ اور
بلند جذبات کی ترجمانی کی ہے...‘‘ 6ان کے مندرجہ ذیل اشعار ملاحظہ فرمایئے جن کو پڑھ کر
بخوبی اندازہ ہوتا ہے کہ وہ دل کی گہرائیوں سے عشق کی نیرنگیوں کو محسوس کرتے ہیںبلکہ
جذباتی بے ساختگی کے ساتھ سلیس انداز بیان کے پیرائے میں قاری کو ہمہ تن متوجہ کر
لینے کا سلیقہ بھی خوب جانتے ہیں ان کی فارسی غزل کے مندرجہ ذیل اشعار ملاحظہ کیجیے؎فتنہ عشق بہ دلہا بسر زدحسن حالم بہ تماشا ارزدشررعشق کہ شعرشناسندزدلم جست و بہ جانہاارزدفانی کا بڑا کمال یہ ہے کہ انھوں نے ابنائے دہر کی
ناقدری وسردمہری کے ساتھ ساتھ عشق و محبت کی ناکامیوںسے بھی غمگین ہونے کے بجائے
لذت ومسرت حاصل کرنا سیکھاہے عشق نے ہی ان کی نا مکمل ذات کی تکمیل کی ان کی خوبی یہ
ہے کہ وہ غم عشق میں فراوانی دیکھ کر مایوسی و تلخی کا شکار ہونے کے بجائے خوشی و
شادمانی محسوس کرتے ہیں اور یہی ان کے فارسی اوراردو کلام کی سب سے اہم اور نمایاں
انفرادیت ہے جو ان کو یگانگت و انفرادیت بخشتی ہے:’’فانی
کی زندگی عشق ہے اور راہ عاشقی میں اس کا ایک ہی تجربہ ہے وہ تجربہ ہے غم فانی کی
شاعری میں اس تلخ تجربہ کا ایک انکشاف ہے ان معنوں میں فانی کے جذبات مستعار بہت
کم ہیں۔۔۔۔‘‘ 7فانی بدایونی کا مندجہ ذیل شعر سنیے جس میں وہ خود نعمت
عشق کے لذت بخش احساس سے سر شار ہو کر کہہ اٹھتے ہیں کہ میرے لیے معشوق کا وصال
تمام نعمتوں میں افضل ہے حتیٰ کہ مجھے جنت کی بھی خواہش باقی نہیں رہ جائے گی اگر
قرب معشوق کی دولت سے میں سرافرازکر دیا جائوں؎زلف دوست مرانیمہ نگاہ بس استمتاع خلدنہ جویم کہ رائگاں من استانھیں اپنے عشق پر بڑانازاور فخر ہے کیونکہ غم جاناں ہی
کی بدولت وہ غم روزگار کو شکست دینے میں کامیاب ہو سکے یعنی ان کا ماننا ہے کہ وہ
عشق کے بحر بیکراں میں غوطہ زن ہو کر ستم ہائے روزگارسے مکمل طور پر فراغت وفرصت
پالیتے ہیں اور یہ ہی وجہ ہے کہ بے اختیار ان کی زبان سے نکلتا ہے کہ شکر ہے کہ تیرے
نازواندازاور بے نیازی وسردمہری میرے لیے مصیبت یا بلا نہیں ہیں بلکہ نعمت ہے کیونکہ
اس کی بدولت مجھ کو ایسا درد جاودانی حاصل ہو گیاہے جس کی کوئی دوا نہیں ہے اس لیے
میں اپنے عشق اور معشوق کی بیوفائی کا بڑا احسان مند ہوں؎نازم بہ جمال تو برق وبلانیستسازم بہ غم عشق کہ درداست و دوانیستبیشتر مواقع پر فانی کے عشق کا مفہومــعشق الٰہی سے تعبیر ہے۔ انھوں نے عشق الٰہی کومحض رسمی طورپر یا کسی کی تقلید میں
نہیں اپنایاہے بلکہ حوادث غم اور واقعات روح فرسانے ان کے دل میں حقیقتاً خدا کی
محبت کا شعلہ بھڑکا دیا تھا اور جب ان کے دلی جذبات شعر کی شکل اختیار کر تے ہیں
تو ان میں ذرا سی بھی ظاہرداری، تصنع یاد کھاوا نہیں ہوتا ہے بلکہ حرف بہ حرف
صداقت کی مہک آتی ہے بعض سہل پسند اور جانبدارقسم کے دانشوران ادب نے ان کے عشقیہ
جذبات واحساسات یعنی صوفیانہ افکار و خیالات کو بے معنی،بے حیثیت اور تقلید ی کہہ
کر ان کے پاکیزہ و بے لوث جذبوں کو در گزر کرنے کی کوشش ِناکام کی ہے لیکن حقیقت یہ
ہے کہ ان کا تصوف ان کے صوفی صادق ہونے کا ترجمان ہے جس نے ان کی شاعری کو ایک
طہارت اور پاکیزگی عطا کی ہے کلیات فانی کے مرتب نے فانی کے عشقیہ جذبات کی تشریح
وتوضیح کرتے ہوئے لکھا ہے:’’فانی
کی شاعری کا محور غم و عشق ہے عشق سے مراد عشق الٰہی ہے اور یہ ہی تصوف کی اساس ہے
بعض معترضین نے فانی کے غم کی طرح ان کے تصوف کو بھی نمائش اور ہمت شکن تعلیم سے
تعبیر کیا ہے جبکہ حقیقت یہ ہے کہ نظر یہ تصوف نے اگر ایک طرف ان کو سہارا دیا تو
دوسری طرف فلسفیانہ فکر بھی عطا کی ہے۔‘‘8ان کی ایک اور فارسی رباعی ملاحظہ کیجیے جس میں اہمیت
انسانی کا فلسفہ اور زیادہ شدت کے ساتھ جلوہ گر ہے مضمون تووہ ہی فر سودہاور کہنہ ہے جوشاعروں کی طرف سے بارہا نظم کیا
گیا ہے مگر فانی کے یہاں اچھوتے اسلوب کے سبب زیادہ خوبصورت ، حسین ا و ر دل کش
محسوس ہوتا ہے؎خاک پائے بندگان در گہہ عشقیم ماہر کجا صیدے بدام اوست صیاد من استمی ندانم تا بہ محشر
اعتبار سجدہ چیستایں قدر دانم کہ ہیچ است و جبین زاد من استمختصر یہ کہ مذکورہ بالا سطور میں فانی بدایونی کی فارسی
شاعری کے متعلق جو کچھ بھی تحریر کیا گیا ہے اس کا مقصد صرف اس امر کی وضاحت
کرناہے کہ فانی کو اردو زبان کی ہی طرح فارسی زبان پر بھی حاکمانہ قدرت ا ور دسترس
حاصل تھی یہ درست ہے کہ ان کی فارسی شاعری کمیت کے اعتبار سے بہت ہی کم بلکہ نہ
ہونے کے مترادف ہے لیکنان چند اشعار کو
بھی کسی بڑے فارسی کے کلام سے کم مرتبہ قرار نہیں دیا جا سکتاہے اگر دست برد زمانہ
کے سبب ان کا فارسی کلام ضائع نہ ہو ا ہوتا تو بلا شبہ آج ان کو ایرانی شاعروں کی
صف میں نمایاں مقام دیا جا سکتا تھا مگر افسوس کہ یہ ممکن نہیں ہو سکا البتہ ان کی
فارسی شاعری کے متعلق اتنا ضرور کہہ سکتی ہوں کہ اس میں حلاوت، عذوبت موسیقیت،
نغمگی اور جداگانہ انداز بیان ان کے قادر الکلا م فا رسی گو شاعر ہونے کا شاہد ہے
مگراس میں ان کے اردو کلام کی سی بے ساختگی نہیں ہے با این ہمہ ان کی فارسی غزلیات
’کہتر بہ قیمت بہتر‘ کی مصداق ہیں۔ اس میں نرمی ،گھلاوٹ اورشیرنی کا جو احساس ملتا
ہے وہ داخلی و خارجی،درد و غم کی تصویر کشی کے لیے بے حد مناسب و موزوں ہے لیکن ان
کی ادبی اختراعات کا سکہ جس طرح سلطنت اردو میں چلتا ہے وہ فارسی کے قلمرو میں نہیں
چل سکا بہر حال فانی کی اس خوبصورت رباعی کے ساتھ مضمون کو اختتام پذیر کرنے کی
اجازت چاہتی ہوں؎یا رب صلہ رنج فراوانمتعبیر حیات خواب سامانم کوکو جلوہ کہ جان نذربقائی تو کنمقربان تو عید،عید قربانممآ خذومصادر1ڈاکٹر
ظہیر احمد صدیقی :فانی کی شاعر،سر فراز قومی پریس لکھنؤ، 1969، ص 1232ڈاکٹر
ظہیر احمد صدیقی:فانی کی شاعری، سرفراز قومی پریس لکھنؤ، ص 663پروفیسر
عبدالشکور مرتب ، فانی، فاروقی پریس لال کنواں، دہلی،1947، ص 344تاج
بیگم:مضمون فانی ، علی گڑھ میگزین فانی نمبر1943، ص 1525ایضاً6ڈاکٹر
ظہیر احمد صدیقی:فانی کی شاعری، ص 577تاج
بیگم:مضمون فانی ، ص 1528ڈاکٹر
ظہیر احمد مرتب :کلیات فانی، قومی کونسل
برائے فروغ اردو زبان،2009، ص 40Dr. Neelofar HafeezDepartment of Urdu and Persian,University of Allahabad,Pryagraj- 211002 (UP)Mob.: 7500984444neelofarhafeez82@gmail.com",
